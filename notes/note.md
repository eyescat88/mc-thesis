---
title: Note
subtitle: appunti liberi
caption: index
author: --
date: 2022-08-12
---

### DOVERE DI ESECUZIONE DELLA SENTENZA AMMINISTRATIVA

Il tema dell’esecuzione della sentenza amministrativa è stato analizzato nella dottrina e nella giurisprudenza soprattutto in relazione agli obblighi di esecuzione che derivano dalla sentenza di annullamento nell’ambito della giurisdizione di legittimità(1). Avverte opportunamente, A. TRAVI, L’esecuzione della sentenza, in S. CASSESE (a cura di), Trattato di diritto amministrativo, II, Milano, 2003, 4605 e ivi nota 2, come, in realtà, le sentenze del giudice amministrativo suscettibili di essere eseguite e portate ad esecuzione non sono solo quelle di annullamento; ciò, anche in virtù dell’estensione della giurisdizione esclusiva in forza d.lgs. 31 marzo 1998, n. 80, della l. 21 luglio 2000, n. 205 – nella parte in cui assegnano, fra l’altro, al giudice amministrativo il potere di pronunciare sentenze sul risarcimento del danno, disponendo anche il risarcimento in forma specifica (art. 35, co. 1 e 4, d.lg. 31 marzo 1998, n. 80 come mod. dall’art. 7, l. 21 luglio 2000, n. 205) – nonché dell’emersione di numerose ipotesi di giudizi speciali, fra cui il giudizio in tema di accesso ai documenti amministrativi di cui all’art. 25, l. 7 agosto 1990, n. 241, che si conclude, nel caso di accoglimento della domanda, con un ordine di esibizione dei documenti richiesti, il giudizio introdotto dall’art. 3, l. 30 luglio 1998, n. 281, a tutela dei diritti e degli interessi degli utenti e dei consumatori, che si può concludere con una pronuncia di tipo inibitorio ove si verta in tema di pubblici servizi con conseguente competenza del g.a. ed, infine, il giudizio sul silenzio-inadempimento dell’amministrazione, previsto dall’art. 21 bis l. T.a.r., come introdotto dall’art. 2, l. 21 luglio 2000, n. 205, che si conclude – ove il ricorso si riveli fondato – con un ordine alla p.a. di provvedere.
Per esecuzione della sentenza può intendersi, in via di prima approssimazione, la concreta attuazione della regola affermata nella pronuncia giurisdizionale, volta a garantire l’adeguamento della realtà di fatto alla situazione di diritto cristalizzata nel giudicato.
In relazione al dovere di eseguire la sentenza di annullamento del provvedimento impugnato, si registrano due orientamenti principali: quello secondo cui il dovere in questione sarebbe analogo a quello di ottemperare ad ogni altra sentenza e quello che invece ne afferma la peculiarità. Il primo indirizzo mette in luce come la norma fondamentale su cui si fonda il dovere
di esecuzione della p.a. sia, in realtà, l’art. 4 comma 2, l.a.c., che riguarderebbe ogni ipotesi di sentenza e non solo quelle del giudice civile; in questa prospettiva il dovere di esecuzione della sentenza amministrativa a carico dell’amministrazione sarebbe espressione del più generale dovere delle autorità amministrative «di conformarsi al giudicato dei tribunali in quanto riguarda il caso deciso». 
Il secondo indirizzo valorizza, invece, il contenuto degli artt. 65 n. 5 («La decisione
deve contenere […] l’ordine che la decisione sia eseguita dall’autorità amministrativa […]») e 88 del regolamento di procedura dinanzi al Consiglio di Stato in sede giurisdizionale (r.d. 17 agosto 1907, n. 642), il quale costituirebbe la vera e propria fonte del dovere dell’amministrazione di eseguire la sentenza amministrativa. Tale obbligo si collegherebbe, peraltro, all’ordine all’amministrazione di eseguire la sentenza – previsto dal succitato art. 65 – costituendone un contenuto necessario. Tale obbligo si collegherebbe, peraltro, all’ordine all’amministrazione di eseguire la sentenza – previsto dal succitato art. 65 – costituendone un contenuto necessario, senza che si abbia, tuttavia, una vera e propria sentenza di condanna: in questi termini, M. NIGRO, Sulla natura giuridica del processo di cui all’art. 27 n. 4 delle leggi sul Consiglio di Stato, in Rass. dir. pubb., 1954, 228 ss., nonché Giustizia amministrativa, cit., 402 ss.

L’interpretazione vuoi delle norme del regolamento di procedura, vuoi della legge di
abolizione del contenzioso amministrativo, deve inevitabilmente conformarsi al principio di effettività della tutela giurisdizionale come sancito dall’art. 24 Cost. Le norme predette sarebbero, infatti, espressione di un generale principio – quello di effettività – a tenore del quale non può ammettersi che la regola enunciata dal g.a. nella sentenza emessa nei confronti dell’amministrazione rimanga lettera morta. L’art. 24 Cost. dovrebbe, pertanto, assumere rilievo anche come regola dei rapporti fra poteri dello Stato, da cui desumere la subordinazione della p.a. alle statuizioni giurisdizionali, senza che la medesima possa sottrarsi al giudicato invocando la sua veste di soggetto pubblico. Cfr. A. TRAVI, L’esecuzione della sentenza, cit., 4611. Ad ogni modo, venuta meno ogni diatriba sul carattere facoltativo o doveroso dell’obbligo, è ormai pacifico, in giurisprudenza, il carattere doveroso dell’attività amministrativa di esecuzione della sentenza del giudice.

La seconda questione, come già anticipato, involge la portata del dovere di esecuzione
della sentenza amministrativa; questione che appare intimamente connessa alla tipologia degli effetti che la pronuncia di annullamento è in grado di spiegare. A tale stregua, conviene ricordare come sia oramai acquisizione pacifica in dottrina e
giurisprudenza che la sentenza di annullamento del giudice amministrativo oltre al c.d. effetto caducatorio o demolitorio – consistente nella eliminazione dell’atto impugnato –
produca ulteriori effetti: in particolare quello c.d. ripristinatorio e quello c.d. conformativo (Questa classificazione in ordine agli effetti dell’annullamento si deve a M. NIGRO, Giustizia amministrativa, Bologna, 2002, 313. In giurisprudenza cfr., fra le tante, Cons. St., sez. VI, 16 ottobre 2007, n. 5409, in Foro amm. CS, 2007, 10, 2858). Il primo, implicherebbe la cancellazione delle modificazioni della realtà di diritto e di fatto intervenute per effetto dell’atto annullato. In altre parole, il dovere di esecuzione della sentenza imporrebbe all’amministrazione di procedere a tutte le restituzioni necessarie per ricostituire la situazione giuridica e materiale precedente all’emanazione del provvedimento illegittimo.
Tale obbligo, pur comunemente traguardato come contenuto proprio della sentenza amministrativa di annullamento sarebbe, in realtà, inscindibilmente legato alla caducazione del provvedimento, operante ex tunc e dovrebbe essere più opportunamente ricollegato alla vicenda e alla ragione dell’annullamento in quanto tale, indipendentemente dalla sua riconduzione ad una sentenza e dal fatto, quindi, che l’eliminazione dell’atto sia stata pronunciata in sede amministrativa – a seguito di ricorso amministrativo o in autotutela – piuttosto che dal giudice.
La retroattività comporterebbe il venir meno sin dal principio del provvedimento illegittimo e degli effetti da questo prodotti che risulterebbero, all’esito dell’impugnativa vittoriosamente esperita, privi di un titolo e, dunque, di una causa giustificatrice.
In particolare, ove il privato abbia fatto valere con l’impugnativa un interesse oppositivo deducendo in causa un provvedimento sacrificativo della propria posizione giuridica soggettiva, l’effetto ripristinatorio, che trova la sua ragion d’essere nell’esigenza di riequilibrare gli effetti prodotti dal provvedimento prima del suo annullamento, comporterà consequenzialmente l’obbligo di ripristinare lo status quo ante e, dunque, di rimuovere tutte le conseguenze di fatto che si siano eventualmente prodotte a cagione dell’esecuzione medio tempore del provvedimento medesimo.
Diversamente, nel caso in cui siano fatti valere interessi pretensivi, ovverosia
nell’ipotesi in cui il privato aspiri ad un certo bene della vita mercé il rilascio di un titolo ampliativo della propria sfera giuridica, gli obblighi di ripristinazione avrebbero un rilievo assai minore rispetto alla situazione che precede, dipendendo il conseguimento dell’utilità sostanziale agognata dal c.d. effetto conformativo della pronuncia di annullamento. 
Sotto questo profilo, l’effetto c.d. conformativo vincolerebbe la successiva riedizione
del potere da parte dell’amministrazione. Difatti, il giudice, una volta accertata l’invalidità dell’atto e le ragioni che l’hanno provocata, individua in sentenza il corretto modo di esercizio del potere determinando in diretta conseguenza la regola cui la p.a. si dovrà attenere nella sua attività futura. All’origine di tale effetto – si osserva – vi sarebbe una ragione tipicamente procedimentale rappresentata dal fatto che il dovere di provvedere dell’autorità non si è ancora esaurito: essendo venuto meno il provvedimento e con esso la precedente illegittima definizione dell’assetto di interessi, l’annullamento rinnova l’obbligo dell’amministrazione di assumere un provvedimento rispetto alla medesima vicenda dedotta in giudizio. Così A. TRAVI, L’esecuzione della sentenza, cit, 4614 il quale arriva a sostenere come, dopo l’effetto ripristinatorio, anche quello conformativo sia riconducibile non tanto alla sentenza come tale, quanto piuttosto alla vicenda dell’annullamento in sé e per sé considerato: «Il dovere di esecuzione della sentenza amministrativa non si caratterizza, dunque, per i suoi contenuti, proprio allo stesso modo che non sono i contenuti che caratterizzano necessariamente l’annullamento giurisdizionale di un provvedimento rispetto all’annullamento pronunciato d’ufficio o in sede di ricorso amministrativo. L’annullamento, comunque sia stato disposto, ha sempre, come nucleo essenziale, l’accertamento di un vizio e l’eliminazione, con effetto ex tunc, dell’atto illegittimo; i doveri di ripristinazione e di conformazione-rinnovazione trovano in questo nucleo essenziale una ragione sufficiente».
Il vincolo che in tal modo si produce in capo all’amministrazione, sara più o meno
pieno, precipuamente a seconda della natura del vizio – sostanziale o formale – riscontrato in sede di cognizione, di tal che la tutela assicurata al privato sarà maggiore nel primo caso e minore nel secondo. I contenuti dell’effetto conformativo non sono, dunque, sempre uguali, influendo il tipo di vizio accertato nella sentenza sulla configurazione degli obblighi che derivano dall’annullamento in funzione dell’attività successiva della p.a. A tal riguardo, l’orientamento prevalente in dottrina e giurisprudenza, al fine di identificare compiutamente i contenuti dell’effetto di conformazione, ritiene debba farsi riferimento all’unione di quanto enunciato nel dispositivo e nella motivazione della sentenza di annullamento: è così che si può desumere la regola violata dalla p.a. ed affermata dal g.a.
Emerge, a tale stregua, una significativa differenza fra controversie relative a diritti
soggettivi e controversie aventi ad oggetto interessi legittimi. Nelle prime, la sentenza di merito si conclude con una decisione di spettanza o di qualificazione del bene o dell’utilità controversi, e quindi con una decisione finale, formulata nel dispositivo, indipendente dalla motivazione, essendo irrilevante per l’attore che la decisione venga adottata per un motivo piuttosto che per un altro, ed idonea di per sé a soddisfare in modo immediato e diretto l’interesse concreto azionato.
Nelle controversie relative ad interessi legittimi, invece, la sentenza di accoglimento
ha valore non finale, ma strumentale, in quanto non attribuisce direttamente un bene, ma azzera un certo tratto di attività dell’amministrazione, talché quest’ultima dovrebbe provvedere nuovamente in modo conforme alle indicazioni contenute nella sentenza. Di conseguenza, l’interesse del ricorrente vittorioso si appunta non tanto e non solo sul dispositivo di annullamento, bensì anche sull’aspettativa azionabile dinanzi al giudice dell'ottemperanza. Quindi, sull’aspettativa che la p.a. soccombente, in particolare ove si tratti di interessi oppositivi, non reiteri il provvedimento annullato per le stesse ragioni già ritenute illegittime dal giudice della cognizione ovvero, laddove si verta in tema di interessi pretensivi, non contesti ulteriormente quelle qualificazioni soggettive od oggettive accertate dal giudice, ovvero addirittura ponga positivamente in essere l’attività dovuta ed illegittimamente negata. L’interesse concreto del ricorrente consiste non solo nell’ottenere la preclusione di qualsiasi ulteriore controversia in ordine all’avvenuto annullamento, ma anche e soprattutto nella garanzia che la futura attività della p.a. si conformi a quanto stabilito dal giudice: garanzia che scaturisce dall’effetto o contenuto conformativo della sentenza amministrativa, il quale impinge nella motivazione della pronuncia, che acquista un autonomo valore extraprocessuale e sostanziale, creando vincoli all’esercizio futuro della potestà amministrativa.

### IL GIUDIZIO DI OTTEMPERANZA

Le origini storiche dell’istituto risalgono alla legge Crispi del 1889, quando l’ottemperanza venne introdotta per la prima volta – in particolare con l’art. 4 n. 4 della legge 31 marzo 1889, n. 5992 poi trasfuso nell’art. 27 n. 4 del t.u. delle leggi sul Consiglio di Stato approvato con r.d. 26 giugno 1924, n. 1054 – al fine di assicurare l’esecuzione delle sentenze del giudice ordinario aventi per oggetto diritti civili e politici. Difatti, l’art. 4 comma 2 della legge di abolizione del contenzioso amministrativo con lo stabilire che le amministrazioni «si conformeranno al giudicato dei tribunali in quanto riguarda il caso deciso», poneva in capo ad esse un obbligo di ottemperare al giudicato, tuttavia incoercibile in quanto non accompagnato da un meccanismo volto a garantirne l'effettiva osservanza. La legge del 1889 non introdusse alcuna forma di tutela esecutiva per la neoistituita giurisdizione amministrativa e l’estensione del rimedio del giudizio di ottemperanza anche alle sentenze del g.a. avvenne ad opera della giurisprudenza del Consiglio di Stato, risalente agli anni venti del '900, la quale estese analogicamente l’applicabilità dell’istituto all’esecuzione del giudicato amministrativo.
Il giudizio di ottemperanza per l’esecuzione del giudicato amministrativo ebbe, infine, riconoscimento normativo solo con l’art. 37 della legge 6 dicembre 1971, n. 1034 istitutiva dei tribunali amministrativi regionali. Si tratta, all’evidenza, di uno strumento per imporre all’amministrazione l’esecuzione della sentenza amministrativa passata in cosa giudicata e, principale presupposto per la sua attivazione, è l’inosservanza da parte dell’amministrazione del dovere di esecuzione della sentenza.
La legge 205/2000, recependo un precedente orientamento pretorio, ha esteso il perimetro applicativo del giudizio di ottemperanza anche alle decisioni provvisoriamente esecutive pronunciate dal Giudice amministrativo, mentre per gli altri plessi giurisdizionali l’ottemperabilità è circoscritta alle sentenze passate in giudicato e agli altri provvedimenti ad esse equiparati.
Il giudizio di ottemperanza è volto a garantire nei confronti dell’Amministrazione l’attuazione delle decisioni giudiziali, rispondendo ai principi di effettività ed efficacia della tutela giurisdizionale, sanciti dagli artt. 24 e 113 Cost., nonché dall’art. 47 della Carta dei diritti fondamentali dell’UE e dall’art. 13 della Cedu. Esso presenta un contenuto composito, entro il quale convergono azioni diverse, talune riconducibili alla ottemperanza come tradizionalmente configurata; altre di mera esecuzione di una sentenza di condanna pronunciata nei confronti della Pubblica Amministrazione; altre ancora aventi natura di cognizione, e che, in omaggio ad un principio di effettività della tutela giurisdizionale, trovano nel giudice dell’ottemperanza il giudice competente, e ciò anche a prescindere dal rispetto del doppio grado di giudizio di merito (principio che peraltro, come è noto, non ha copertura costituzionale).
il richiamo all’esigenza di effettività della tutela in relazione al giudizio di ottemperanza è stato operato finanche dalla Corte Costituzionale: «Una decisione di giustizia che non possa essere portata ad effettiva esecuzione (…) non sarebbe che un’inutile enunciazione di principi» per cui in base al «principio di effettività della tutela giurisdizionale deve ritenersi connotato intrinseco della stessa funzione giurisdizionale, nonché dell’imprescindibile esigenza di credibilità collegata al suo esercizio, il potere di imporre anche coattivamente in caso di necessità il rispetto della statuizione contenuta nella pronuncia, quindi, in definitiva, il rispetto della legge».
Più precisamente, la disciplina dell’ottemperanza, lungi dal ricondurre la medesima solo ad una mera azione di esecuzione delle sentenze o di altro provvedimento ad esse equiparabile, presenta profili affatto diversi, non solo quanto al “presupposto” (cioè in ordine al provvedimento per il quale si chieda che il giudice disponga ottemperanza), ma anche in ordine al contenuto stesso della domanda, la quale può essere rivolta ad ottenere:
a) “l’attuazione” delle sentenze o altri provvedimenti ad esse equiparati, del giudice amministrativo o di altro giudice diverso da questi, con esclusione delle sentenze della Corte dei Conti e del giudice tributario, o, più in generale, di quei provvedimenti di giudici diversi dal giudice amministrativo “per i quali sia previsto il rimedio dell’ottemperanza” (art. 112, comma 2). E già in questa ipotesi tradizionale, l’ampiezza della previsione normativa impedisce di ricondurre la natura dell’azione a quella di una mera azione di esecuzione;
b) la condanna “al pagamento di somme a titolo di rivalutazione e interessi maturati dopo il passaggio in giudicato della sentenza” (art. 112, comma 3). In questa ipotesi, l’azione è evidentemente attratta dal giudizio di ottemperanza, poiché le somme ulteriori, al pagamento delle quali l’amministrazione è tenuta, hanno natura di obbligazioni accessorie di obbligazioni principali, in ordine alle quali si è già pronunciata una precedente sentenza o provvedimento equiparato);
c) il “risarcimento dei danni connessi all’impossibilità o comunque alla mancata esecuzione in forma specifica, totale o parziale, del giudicato.” (art. 112, comma 3). In questo caso l’azione, che viene definita risarcitoria dallo stesso Codice, non è rivolta all’ “attuazione” di una precedente sentenza o provvedimento equiparato, ma trova in questi ultimi solo il presupposto. Si tratta, a tutta evidenza, di una azione nuova, esperibile proprio perché è l’ottemperanza stessa che non è realizzata, e in ordine alla quale la competenza a giudicare è, per evidenti ragioni di economia processuale e quindi di effettività della tutela giurisdizionale (a prescindere dal rispetto del doppio grado di giudizio), attribuita al giudice dell’ottemperanza; 
d) la declaratoria della nullità di eventuali atti emanati in violazione o elusione del giudicato (art. 114, comma 4), e ciò sia al fine di ottenere – eliminato il diaframma opposto dal provvedimento dichiarato nullo – l’attuazione della sentenza passata in giudicato, sia per ottenere il risarcimento dei danni connessi alla predetta violazione o elusione del giudicato (art. 112, comma 3, ult. parte); danni questi ultimi che possono derivare sia dalla ritardata attuazione del giudicato (per avere invece l’amministrazione emanato un provvedimento nullo), sia direttamente (e distintamente) da tale provvedimento, una volta verificatone l’effetto causativo di danno.
Come è dato osservare, dunque, nell’ambito del giudizio di ottemperanza, il Codice disciplina azioni diverse,  in dipendenza del giudicato medesimo. Di conseguenza, l’esame della disciplina processuale dell’ottemperanza, di cui agli artt. 112 ss. c.p.a. (ai quali occorre doverosamente aggiungere l’art. 31, co. 4), porta ad affermare l’attuale polisemicità del “giudizio” e dell’ “azione di ottemperanza”, dato che, sotto tale unica definizione, si raccolgono azioni diverse, talune meramente esecutive, talaltre di chiara natura cognitoria, il cui comune denominatore è rappresentato dall’esistenza, quale presupposto, di una sentenza passata in giudicato o comunque esecutiva, e la cui comune giustificazione è rappresentata dal dare concretezza al diritto alla tutela giurisdizionale, tutelato dall’art. 24 Cost.. Sicché il giudice dell’ottemperanza, come identificato per il tramite dell’art. 113 cpa, deve essere attualmente considerato come il giudice naturale della conformazione dell’attività amministrativa successiva al giudicato e delle obbligazioni che da quel giudicato discendono o che in esso trovano il proprio presupposto.
La giurisdizione amministrativa, in sede di ottemperanza, contempla una cognizione estesa al merito, alla stregua di quanto stabilito dall’art. 134, lett a), c.p.a..
Il giudizio di ottemperanza è quindi costruito sulla base di un modello surrogatorio, che consente al Giudice, sovente per mezzo del commissario ad acta, suo ausiliario, di sostituirsi all'Amministrazione inadempiente.

L’oggetto del giudizio di ottemperanza è costituito dalla verifica se la p.a. abbia o meno adempiuto l’obbligo nascente dal giudicato e, cioè, se abbia o meno attribuito all’interessato quell’utilità che la sentenza ha riconosciuto come dovuta.
A partire dagli inizi degli anni ’90, gli atti elusivi sono stati assimilati a quelli assunti in violazione del giudicato, ammettendosi anche nei loro confronti il ricorso per l’ottemperanza. Si riteneva che dovesse parlarsi di elusione – suscettibile di dare impulso al giudizio per l’esecuzione del giudicato – ogni qual volta la p.a. si sottraeva all’adempimento di un vincolo preciso e determinato, contenuto nella sentenza definitiva, con la conseguenza che gli atti c.d. “elusivi” dovevano considerarsi nulli per carenza di potere, quindi inefficaci e ricadenti nella competenza del giudice dell’ottemperanza. L’assimilazione del comportamento elusivo a quello posto in essere in violazione del giudicato è stata, peraltro, recepita dall’art. 21 septies l. 241/1990, introdotto dalla legge 15 del 2005 di riforma del procedimento amministrativo, il quale contemplando una previsione generale sulla nullità del provvedimento amministrativo, fa esplicitamente riferimento al provvedimento adottato in “violazione o elusione del giudicato”.

Ad ogni modo, si rivelava problematica l’individuazione dei criteri volti a qualificare
la condotta dell’amministrazione come elusiva e, quindi, tale da consentire l’attivazione del giudizio di osservanza. Si registrano in seno alla giurisprudenza, una pluralità di indirizzi sul tema. Un orientamento estremo, ma minoritario, sostiene che il giudizio di ottemperanza
possa essere promosso oltre che per reagire all’inerzia, anche per contestare ogni atto successivo ad una sentenza favorevole al privato non satisfattorio per il ricorrente e di cui venga contestata la legittimità. Prevalente appare, tuttavia, quello facente leva sulla distinzione fra attività discrezionale e vincolata, per cui se il potere che residua all’autorità dopo la sentenza è vincolato, il provvedimento successivo sarà ricorribile in sede di ottemperanza, mentre, per converso, laddove la pronuncia da eseguire lasci margini di discrezionalità in capo alla p.a. andrà esperita l’impugnativa ordinaria.

### Natura ed ampiezza del giudice dell'ottemperanza in generale

Nell’ambito della tematica involgente il giudizio di ottemperanza, assume notevole interesse l’individuazione dei poteri spendibili dal giudice di tale peculiare rito.
Si tratta di questione nevralgica, anche e soprattutto in un’ottica comparatistica, considerato che l’ampia gamma dei poteri del giudice dell’ottemperanza, ammanta l’istituto in parola di originalità, laddove nella maggior parte delle principali esperienze continentali domina, per lo più, quale strumento a presidio dell’esecuzione del giudicato da parte della p.a., il rimedio delle misure patrimoniali di tipo compulsorio (Zwangsgeld, astrainte etc.) e dove i sistemi sono improntati – in punto di esecuzione della sentenza – ad una rigida separatezza fra amministrazione e giurisdizione, essendo inibita al giudice qualsiasi ingerenza nell’attività esecutiva del giudicato amministrativo che rimane sempre e comunque appannaggio della p.a.
Senonché, il fatto di avere il legislatore italiano collocato il giudizio di ottemperanza
nella giurisdizione amministrativa di merito è perlomeno sintomatico dell’intenzione di dotare il giudice di un ampio potere sostitutivo, atteso che all’interno di tale giurisdizione il giudice dell’osservanza può compiere le stesse valutazioni che, in linea di massima, competono all’amministrazione. Il giudice dell’ottemperanza è un giudice che può assumere provvedimenti di vario tipo, cassatori piuttosto che dichiarativi di obblighi in capo alla p.a. e, ad ogni modo, tutti quegli adempimenti, anche istruttori che siano strumentalmente necessari per l’esecuzione della sentenza da ottemperare, all’occorrenza sostituendosi all’amministrazione in via diretta o indiretta, per il tramite di un commissario ad acta.
Il giudizio di ottemperanza conosce due momenti distinti: uno di cognizione, concernente la possibilità per il giudice, in particolare, di determinare ed integrare il contenuto degli obblighi nascenti dal giudicato secondo il fenomeno del c.d. giudicato a formazione progressiva e l’altro, più propriamente di esecuzione, nel quale si inserirebbe, appunto, l’attuazione pratica della regula iuris desumibile dalla sentenza. La pressocché inevitabile compresenza di entrambi i momenti nell’ambito del giudizio di ottemperanza ha indotto parte della dottrina e la giurisprudenza prevalente ad affermarne la natura mista di cognizione ed esecuzione. Più nel dettaglio, si è argomentato nel senso della natura mista, necessariamente di esecuzione ed eventualmente di cognizione del giudizio di ottemperanza muovendo dalla constatazione che quest’ultima non sempre è necessaria, perlomeno quando l’attività amministrativa successiva al giudicato abbia carattere vincolato, cioè nella misura in cui le statuizioni della sentenza impartiscano alla p.a. comandi tassativi e talmente puntuali da non lasciare alcuno spazio all’esercizio dei suoi poteri discrezionali. Per converso, gli spazi liberi che possono residuare al giudicato rendono la regula iuris dallo stesso dettata “implicita, elastica, condizionata ed incompleta” e, come tale, suscettibile di essere chiarita nel contesto del giudizio di ottemperanza.
A un’analisi della casistica può, tuttavia, pervenirsi alla conclusione che la prevalenza
dei momenti cognitivi piuttosto che di quelli strettamente esecutivi dipenderà dal contenuto del giudicato e dalle esigenze di effettività della tutela, ovvero dalla natura e dall’ampiezza delle situazioni di volta in volta dedotte in giudizio. l’attività del giudice dell’ottemperanza non è, in ogni modo, libera, dovendo essa garantire il raggiungimento di risultati conformi a quelli derivanti dalla sentenza da eseguire, fino al conseguimento del bene o dell’utilità riconosciuta dal giudicato e, fin tanto che l’interesse del ricorrente non sia stato soddisfatto, egli potrà mutare o integrare le misure dirette a soddisfare l’interesse predetto.

## I poteri del giudice dell’ottemperanza nell’evoluzione giurisprudenziale

La giurisprudenza ha per lungo tempo ritenuto che il giudice dell’ottemperanza potesse sostituirsi all’Amministrazione inadempiente e adottare oppure ordinare di adottare i
provvedimenti esecutivi, solo se questi fossero stati una conseguenza diretta del giudicato, senza alcun carattere di discrezionalità; diversamente, la scelta delle misure idonee avrebbe dovuto essere lasciata all’amministrazione, limitandosi il giudice alla semplice dichiarazione dell’obbligo di questa di provvedere e all’assegnazione di un termine in proposito.  Il giudice può adottare direttamente i provvedimenti necessari ad un’integrale esecuzione del giudicato quando non siano discrezionali, dovendo altrimenti limitarsi a dichiarare l’obbligo di provvedere, assegnando all’amministrazione un termine, nonché disponendo che si nomini un commissario, il quale agisca al posto dell’amministrazione se questa non ottemperi entro il termine assegnato. Il commissario ad acta è, in particolare, un soggetto chiamato ad esercitare quei poteri che il giudice dell’ottemperanza potrebbe esercitare anche in via diretta, attraverso un intervento nel merito volto a sostituirsi completamente all’amministrazione, con la precipua finalità di rendere effettivo lo scopo di tutela sostanziale dell’interesse protetto, caratteristico del giudizio di ottemperanza. Accade di regola, che il giudice assegni alla p.a. un termine e contestualmente designi un’autorità amministrativa che alla scadenza del termine assegnato si sostituirà alla amministrazione ed emanerà il provvedimento o terrà il comportamento necessario per l’attuazione del giudicato. La figura del commissario ad acta comincia ad apparire all’inizio degli anni ’60, nelle pronunce della giurisprudenza.  
In sede di ottemperanza al giudicato, il giudice amministrativo, direttamente o per
mezzo del commissario da lui nominato, può emanare provvedimenti di vario tipo, costitutivi, certificatori, declaratori di obblighi a carico dell’amministrazione e, in ogni modo, tutti quegli adempimenti strumentalmente necessari per l’esecuzione della sentenza cui occorre ottemperare. In sintesi, il giudice amministrativo si sostituisce all’amministrazione inadempiente ponendo in essere l’attività che questa avrebbe dovuto compiere per realizzare concretamente gli effetti scaturenti dalla sentenza da eseguire, conformando la realtà alle relative statuizioni.

Una volta annullato l’atto illegittimo, la p.a. ha, il più delle volte, il dovere di porre in essere un’attività rinnovatoria, vuoi per assicurare all’interessato il conseguimento del bene sostanziale riconosciutogli dalla sentenza, vuoi per un corretto perseguimento degli obiettivi che l’amministrazione ha istituzionalmente di mira con la propria attività, la quale è normalmente un continuum che non tollera parentesi di inerzia. Se l’amministrazione non provvede, si rende dunque necessario l’intervento del g.a. ai sensi dell’art. 27 n. 4 r.d. 1054 del 1924 e 37, legge 1034 del 1971, per l’assunzione di provvedimenti esenti da quei vizi che sono stati riscontrati dal giudice che, eventualmente, vadano a sostituire quelli censurati, solo apparentemente adempitivi. Ciò determina di regola, il rifacimento o il completamento di un tratto di azione amministrativa sul piano decisionale e, più in generale, su quello di tutti gli adempimenti strumentalmente necessari a dare completa esecuzione al giudicato. Tale attività può involgere apprezzamenti di merito e, implicitamente, la necessaria alutazione discrezionale sempre nel rispetto dei limiti posti dal giudicato e dell’utilità sostanziale che deve essere garantita dal giudicato medesimo, non essendo l’attività sostitutiva del giudice dell’ottemperanza libera al pari di quella dell’autorità cui si è surrogato Ciò, in quanto essa sarebbe strutturalmente finalizzata al raggiungimento di risultati coerenti e consequenziali alla sentenza da ottemperare. la funzione del giudizio di ottemperanza è quella di sostituire il giudice amministrativo all’amministrazione inadempiente nel porre in essere provvedimenti e adempimenti «che nell’ambito dello stesso procedimento sono stati ravvisati strumentalmente necessari per conformarsi al giudicato». In tale attività saebbe, infatti, insita, «una capacità di valutazione della situazione e una possibilità di scelta tra più soluzioni o mezzi diversi che esulano dall’ordinaria azione esecutiva». 
Quindi, se fino agli anni ’70 il giudice dell’ottemperanza riteneva di poter adottare
solo i provvedimenti esecutivi che fossero conseguenza diretta del giudicato e non involgessero valutazioni discrezionali, in seguito, sulle orme della pronuncia predetta, questo limite è stato via via superato e il potere sostitutivo diretto o tramite il commissario ad acta è stato esercitato anche in presenza di spazi residui anche ampi di discrezionalità in capo alla p.a. Nell’ipotesi in cui appaiano ineludibili valutazioni discrezionali, è in
genere ritenuta preferibile la nomina di un commissario ad acta essendovi alla base di questa preferenza, motivi pratici e di principio, collegati «all’esigenza di salvaguardare un qualche diaframma tra potere giurisdizionale e potere amministrativo».

### POTERI SPECIFICI DEL GIUDICE DELL'OTTEMPERANZA: CASISTICA

Le modalità di esercizio del potere sostitutivo del giudice dell’ottemperanza possono consistere, a seconda delle valutazioni effettuate in concreto da quello stesso giudice, nell’intimazione all’amministrazione inadempiente di provvedere entro un nuovo termine, nella nomina contestuale o successiva di un commissario ad acta che si sostituisce all’amministrazione nel porre in essere tutti gli adempimenti e gli atti necessari per eseguire il giudicato, nella sostituzione diretta da parte del giudice dell’ottemperanza. Spetta alla discrezionalità del giudice individuare gli strumenti più adeguati a garantire l’esecuzione del giudicato e, quindi, se provvedere direttamente ad adottare le necessarie statuizioni amministrative o, piuttosto, se avvalersi dell’attività commissariale.
Il giudice adotta provvedimenti sollecitatori, pescrizioni o impartisce ordini, spiega all’amministrazione il comportamento da tenere, individuando in generale tutti quegli atti, operazioni materiali e comportamenti che, in conseguenza della pronuncia da eseguire, l’autorità era tenuta a realizzare e non ha realizzato. Talvolta, le disposizioni impartite sono estremamente puntuali, altre volte, invece, il giudice si surroga direttamente alla p.a. nell’esercizio dell’attività provvedimentale, realizzando egli stesso, concretamente, la regola desunta dalla sentenza amministrativa. Con riguardo allo spettro dei poteri spendibili dal giudice in sede di ottemperanza, la giurisprudenza più recente suole distinguere in linea generale tra poteri sostitutivi, in via diretta o indiretta, ordinatori e cassatori, eventualmente cumulabili in presenza dei necessari presupposti. Recessivi appaiono, invece, i poteri sanzionatori consistenti nel denunciare i fatti al Procuratore generale della Corte dei Conti e alla Procura della Repubblica per le eventuali azioni di responsabilità, contabile e penale. A questo punto, sarà utile illustrarne alcuni, tratti dalla casistica giurisprudenziale. 
(A) Poteri cassatori Si tratta dei poteri attraverso i quali il giudice provvede a dichiarare la nullità degli atti posti in essere dalla p.a. in spregio al giudicato cui si sarebbe dovuta conformare. Con la recente novella della legge 241 del 1990 è stata positivizzata la categoria della nullità dell’atto amministrativo, ricomprendendo entro tale ambito anche i provvedimenti adottati in violazione o elusione del giudicato. Ad esempio, si dà il caso che annullata la graduatoria di un concorso, la p.a. non possa nominare il primo di quella graduatoria; in tale situazione, il giudizio di ottemperanza serve, in tempi e forme più semplici di una nuova impugnazione, a far dichiarare nullo il nuovo provvedimento di nomina, perché manifestamente elusivo del giudicato. Parimenti, andrà dichiarato nullo il provvedimento concessorio in ambito edilizio emesso in rinnovazione, recante il medesimo vizio che aveva determinato l’annullamento del precedente. 

(B) Poteri ordinatori. Emblematica dell’ampiezza dei poteri di cui dispone il giudice dell’ottemperanza è la vicenda oggetto della decisione 20 agosto 1991 n. 660 della Quarta Sezione del Consiglio di Stato. Si tratta di arresto molto noto e meritevole di essere richiamato. La vicenda trae origine dal fatto che il Comune di Torino acconsentiva all’esecuzione materiale di alcune sue delibere, nonostante queste fossero state annullate dal Consiglio di Stato medesimo, con decisione n. 69 del 6 febbraio 1984. Le delibere, che avevano disposto la realizzazione di un luna park all’interno di un parco pubblico venivano annullate perché comportavano lo stravolgimento delle previsioni urbanistiche. Di fatto, però, accadeva che l’area del parco venisse effettivamente destinata all’esercizio delle attività prese in considerazione nelle delibere annullate: veniva, in particolare, asfaltata o cosparsa di ghiaia l’area già destinata a verde e, in seguito, occupata permanentemente da occupanti abusivi. La Sezione Quarta, interessata per la terza volta della questione, dopo aver rilevato che la mancata esecuzione del giudicato dopo sette anni costituiva una manifesta violazione del principio di effettività della tutela giurisdizionale, ordinava la rimozione della pavimentazione, lo sgombero dal parco delle giostre, l’eliminazione del parcheggio e la risistemazione a verde dell’area. 
Altro caso, particolarmente significativo, riguardante i poteri ordinatori del giudice
amministrativo in sede di ottemperanza, è quello esaminato dal Consiglio di Stato e su cui è intervenuta la sentenza della Corte Costituzionale n. 435 del 1995. Nella fattispecie, il Consiglio di Stato, con decisione n. 1074 del 27 dicembre 1994, ordinava al C.s.m. di povvedere entro sessanta giorni al conferimento al ricorrente dell’Ufficio di Procuratore della Repubbica presso la Pretura circondariale di Napoli, nominando, per il caso di inutile decorso del termine, il Vice Presidente del C.s.m., quale commissario ad acta. 

(C) Poteri sostitutori in via diretta. Non mancano casi in cui dal giudice adito per l’ottemperanza, venga direttamente adottato l’atto in via sostitutiva, in forza della capacità di esercitare, mercé l’esercizio di una giurisdizione estesa al merito, tutti i poteri di valutazione e scelta spettanti all’amministrazione attiva. Per esempio, nel caso in cui venga annullata l’aggiudicazione di una gara con sentenza passata in giudicato, la sostituzione del soggetto cha ha ottenuto la statuizione di annullamento, appartiene agli ulteriori provvedimenti dell’amministrazione che rimangono salvi dopo la pronuncia emanata a seguito del giudizio di cognizione. Di questi provvedimenti, il giudice amministrativo conosce nella sede dell’ottemperanza perché appartengono alle condotte materiali e all’adeguamento della situazione di fatto a quella di diritto che l’autorità è tenuta a realizzare nel dare esecuzione al giudicato e ripristinare le ragioni del ricorrente in conformità al decisum. Non è, pertanto, escluso che nel quadro della verifica della corretta conformazione alla sentenza da eseguire, il giudice amministrativo, per effetto dei suoi ampi poteri derivanti proprio dall’esercizio della giurisdizione di merito, possa effettivamente reintegrare in forma specifica la parte vittoriosa nei diritti connessi al giudicato e quindi, eventualmente, nella sua posizione di aggiudicatario della gara, in luogo del contraente nei cui confronti l’aggiudicazione è stata impugnata. 

I poteri sostitutivi indiretti: il commissario ad acta
Il giudice dell’ottemperanza, come già anticipato in precedenza, potrebbe sostituirsi agli organi amministrativi inadempienti anche in via indiretta attraverso un commissario ad acta da esso eventualmente nominato. La possibilità da parte del giudice di sostituirsi all’amministrazione anche ai fini di valutazioni tipicamente discrezionali, creerebbe tuttavia, secondo autorevole dottrina, molte incertezze, in ragione del fatto che la discrezionalità amministrativa implica sovente decisioni di matrice politica oltre «alla capacità dell’amministrazione di attribuire rilievo giuridico a proprie scelte ideologiche». A tale stregua, la nomina di un commissario ad acta viene ritenuta preferibile rispetto all’adozione in via diretta da parte del giudice delle misure di competenza dell’amministrazione riottosa. 
Il commissario – di regola scelto fra funzionari di altre amministrazioni e spesso nella
persona del Prefetto - rappresenta un istituto che segna con la sua attività «il punto di sutura e saldatura» tra attività giurisdizionale ed amministrativa. Funzioni e poteri commissariali trovano un primo immediato riscontro con la sua qualificazione giuridica. In particolare, il commissario ad acta «in quanto delegato dal giudice amministrativo, ha il potere di emanare i necessari provvedimenti amministrativi anche in deroga alle vigenti competenze». Allo stesso, è, altresì, «demandato l’onere di porre in essere ogni attività idonea a dare esecuzione alla decisione». A tale ultimo riguardo, dal punto di vista degli effetti dell’attività posta in essere in sostituzione dell’amministrazione inadempiente, egli esplica un’attività sostanzialmente amministrativa, ciò che ha fatto propendere in passato taluni commentatori e la stessa giurisprudenza, per una sua qualificazione come organo straordinario di amministrazione attiva o, perlomeno, come organo misto, ausiliario del giudice per alcuni aspetti, e dell’amministrazione per altri, in forza della distinzione fra atti posti in essere in funzione strumentale di adeguamento della realtà alle statuizioni contenute nel giudicato e atti che, non avendo una funzione integratrice di comportamenti omissivi della p.a., si pongono come espressione della riedizione del potere amministrativo.  Tuttavia, essendo riconosciuti al giudice dell'ottemperanza nell’esercizio di una giurisdizione definita di merito i più ampi poteri cognitori e di intervento attivo sull’atto e/o nell’attività che sarebbe di spettanza dell’amministrazione, egli può esercitare tali poteri direttamente, oppure, ove la complessità della situazione non lo consenta o lo sconsigli, a mezzo di un commissario scelto nell’ambito dell’amministrazione stessa, non necessariamente di quella che deve eseguire il giudicato. la tesi oggi prevalente, configura il commissario come ausiliario del giudice, traendo questi la sua investitura dall’atto di incarico, proveniente dal giudice dell’ottemperanza e avente natura sicuramente giurisdizionale. Costui va, dunque, inteso come ausiliario nell’accezione del termine comune alla dottrina processualcivilistica e, cioè, come soggetto che incardinato anche temporaneamente e occasionalmente nell’ufficio giudiziario, collabora con il giudice in via strumentale per l’adozione dei provvedimenti necessari per la realizzazione in concreto della pronuncia giurisdizionale. Il commissario ad acta trae i suoi poteri non già dalla p.a., bensì da una sorta di delega proveniente dal giudice dell’ottemperanza, al pari di quanto si verificherebbe per i periti o gli interpreti. L’ampiezza dei poteri commissariali dipenderà poi, di riflesso, dal contenuto del giudicato inadempiuto; essi potranno estrinsecarsi, a seconda delle situazioni dedotte in giudizio, in attività sia vincolata, come, per esempio, la restituzione di beni illegittimamente espropriati, sia discrezionale, quindi comportante l’uso di un potere di scelta, in ossequio all’orientamento ormai pacifico in giurisprudenza che vuole che l’attività sostitutiva del giudice dell’ottemperanza possa involgere apprezzamenti di merito e, dunque, quelle valutazioni discrezionali appannaggio dell’amministrazione inadempiente. In ogni modo, una volta nominato il commissario, il giudice non deve intendersi esautorato, mantenendo quest’ultimo un incisivo potere di vigilanza sull’operato del suo ausiliario, nonché un potere di risolvere eventuali contestazioni sul suo operato, potendo le sue determinazioni, laddove trasmodanti dalle specifiche indicazioni del giudice   
dell’osservanza, essere oggetto di un ricorso dinanzi a costui, esperibile anche dall’amministrazione sostituita. La giurisprudenza ritiene, per lo più, che l’amministrazione verrebbe privata del suo potere nel momento in cui viene assunta direttamente dal giudice la decisione contenente il provvedimento concreto reso in ottemperanza al giudicato ovvero in quello in cui viene nominato il commissario. Per converso, ove venga fissato all’autorità un termine per adempiere, questo assume carattere perentorio: nel caso in cui la prefissione del termine sia accompagnata dalla nomina del commissario, una volta scaduto, il potere provvedimentalJKKJJKKJe si trasferisce in automatico a tale soggetto.

## IL RISARCIMENTO DEL DANNO DA INOTTEMPERANZA

### 1. Danno da inadempimento del giudicato amministrativo di annullamento e sua autonomia rispetto al danno da attività provvedimentale illegittima
Una volta sceso il giudicato sulla sentenza di annullamento di un provvedimento ammi-
nistrativo illegittimo, sappiamo che la p.a. ha l’obbligo di conformarsi ad esso adeguan-
do la realtà alla regula juris scolpita nel giudicato medesimo.
Sennonché, nell’ipotesi in cui l’autorità rimanga inerte ovvero violi o eluda il giudica-
to, al ricorrente vittorioso è dato, come visto sin qui, il rimedio del ricorso in ottempe-
ranza. Una volta ottenuta soddisfazione attraverso il giudizio promosso ai sensi dell’art. 27
n. 4 t.u. Cons. St., potrebbe ancora residuare, al ricorrente vittorioso, un danno connes-
so alla tardiva realizzazione di quell’assetto che sarebbe dovuto scaturire all’annullamento
del provvedimento illegittimo della p.a., ma che è venuto in essere solo a seguito del de-
corso di un notevole lasso di tempo o, peggio ancora, che appare non più attuabile, per
cui il giudizio di ottemperanza non sarebbe di per sé solo in grado di garantire al ricor-
rente una tutela piena ed effettiva.
In tale ultimo caso, oltretutto, lo strumento dell’ottemperanza si rivelerebbe del tutto inutile, se non vi fosse la possibilità di ottenere nella medesima sede un risarcimento per
equivalente in ordine alla perdita definitiva del bene spettante dovuta alla inesecuzione
del giudicato. Si parla, dunque, nelle predette ipotesi, di danno da violazione del giudicato, quale tipologia di pregiudizio da tenere ben distinta dal danno connesso alla ritardata emanazione di un provvedimento di segno positivo per il privato, successivo all’annullamento giurisdizionale di un precedente provvedimento di diniego.
Nel primo caso, il danno è una conseguenza dell’inadempimento dell’amministra-
zione all’obbligo di conformarsi al giudicato, derivante dalla mancata o tardiva esecuzio-
ne della sentenza da parte dell’autorità e che va, dunque, a coprire il lasso di tempo in-
tercorrente fra il giudicato di annullamento e la sua compiuta attuazione, spontanea –
seppur intempestiva – o indotta dalla pronuncia del giudice dell’ottemperanza.
Nel secondo caso invece, il danno copre la fase antecedente alla formazione del giudi-
cato e costituisce una voce del più ampio danno da illegittimo provvedimento.
Quest’ultimo è oggetto di una pretesa distinta, e riguarda un primo segmento della vi-
cenda amministrativa, cioè quello che va dall’emanazione del provvedimento alla senten-
za demolitoria. Né potrebbe andare oltre, non essendo prevedibile in sede di cognizione
se e quando l’amministrazione eseguirà la sentenza e se l’ottemperanza che verrà even-
tualmente assicurata dall’amministrazione alla sentenza, potrà effettivamente ripristinare
la situazione soggettiva lesa.
occorre in ogni modo distinguere fra annullamento di provvedimenti a-
blatori e annullamento del diniego di un provvedimento ampliativo.
(A) Nel caso di annullamento di un provvedimento restrittivo, il pregiudizio diretta-
mente connesso all’attività provvedimentale illegittima, coinciderà per lo più con il man-
cato godimento del bene sino alla pronuncia di accoglimento dell’impugnativa. Per converso, in caso di mancata ottemperanza al giudicato di annullamento e, in
particolare, dell’obbligo ripristinatorio – cioè l’obbligo di restaurare lo status quo ante – il ritardo (ulteriore) nella restituzione andrà fatto valere con una autonoma domanda
fondata su di un fatto illecito, quale l’inosservanza del rapporto obbligatorio conformati-
vo-esecutivo, diverso dall’attività provvedimentale illegittima.
Più nel dettaglio, l’omessa restituzione da parte dell’autorità soccombente di un im-
mobile illegittimamente espropriato, integrerà una violazione del giudicato di annulla-
mento con riferimento all’effetto ripristinatorio ivi connaturato.
In particolar modo, rileverà nella fattispecie l’inadempimento dell’obbligazione di re-
stituzione dell’indebito di fonte giudiziale, il quale sarà produttivo di un danno ulteriore
rispetto a quello derivante dall’illegittimo provvedimento ablatorio, conseguente
all’illecita inerzia tenuta dall’amministrazione a partire dal passaggio in giudicato della
sentenza di annullamento e azionabile in sede di ottemperanza unitamente alla domanda
di restituzione ed eventualmente a quella di riduzione in pristino del bene medesimo.
Laddove la p.a. adduca in quella sede sopravvenienze ostative all’esecuzione, al priva-
to andrà riconosciuto, peraltro, anche il danno da perdita definitiva del bene.
In questo modo il risarcimento, ottenuto in parte nel giudizio di cognizione e in par-
te in quello di esecuzione andrà a coprire l’intero pregiudizio subito dall’interessato in forza dell'illegittima privazione del bene.
Nella diversa ipotesi di annullamento di un provvedimento ampliativo, bisogna
distinguere il caso in cui la p.a. in esecuzione spontanea del giudicato di annullamento
renda il provvedimento precedentemente negato, dal caso in cui il bene della vita ago-
gnato dal ricorrente venga conseguito solamente in esito al giudizio di ottemperanza.
In entrambi i casi si discute di un danno da ritardo e, segnatamente, da ritardato am-
pliamento della sfera giuridica del privato; ampliamento che sarebbe dovuto intervenire
come epilogo del procedimento amministrativo originariamente radicato con istanza del
privato.
Tuttavia, mentre nella prima situazione la pretesa risarcitoria azionabile riguarderà esclusivamente un danno da attività provvedimentale illegittima - non avendo luogo una
violazione del giudicato, se è vero che la p.a. accorda l’utilità prima negata, a seguito del-
la rinnovazione del potere discrezionale successivo al giudicato di annullamento - nel-
la seconda, la pretesa risarcitoria sarà duplice e riguarderà un danno scomponibile in due
voci: una prima voce relativa al ritardo antecedente alla formazione del giudicato e
commisurato al pregiudizio che avrebbe patito il ricorrente, qualora l’autorità si fosse
spontaneamente conformata al giudicato; una seconda voce di danno, propriamente da
inadempimento dell’obbligo conformativo scaturente dalla pronuncia del g.a., volta a
coprire il segmento temporale intercorrente fra il giudicato e la sua concreta attuazione.
il danno c.d. da ritardo potrà essere compiutamente apprezzato solamente a posteriori, cioèuna volta che il privato abbia effettivamente ottenuto ciò cui aspirava con l’istanza a suo tempo illegittimamente rigettata dalla p.a., a meno che non si verta in tema di potere
amministrativo vincolato, per cui la spettanza del bene si cristallizza già in esito al giudizio di cognizione.

### 2. Accertamento e liquidazione del danno 
La sussistenza di un obbligo e di un diritto a contenuto determinato consentono di con-
figurare un rapporto obbligatorio la cui esecuzione diviene adempimento in senso civili-
stico.
Ne deriva la necessità che lo stesso sia esatto e, cioè, assicuri al ricorrente l’utilità con-
creta che la sentenza ha riconosciuto come dovuta. In giurisprudenza, ricorre il principio secondo cui essendo l’oggetto del giudizio di ottemperanza costituito dalla verifica se la pubblica amministrazione abbia o meno adempiuto all’obbligo nascente dal giudicato e, cioè, abbia o meno attribuito all’interessato quell’utilità concreta che la sentenza ha riconosciuto come dovuta, a prescindere dal fatto che residuino o meno in capo alla pubblica amministrazione dei poteri discrezionali in ordine alle modalità da seguire al riguardo, l’esecuzione deve essere esatta al pari di quanto avviene nell’obbligazione civile, il cui inesatto adempimento viene sanzionato con la condanna al risarcimento del danno.
L’utilità concreta potrà assumere il contenuto più vario: potrà consistere «nel diritto
alla restitutio in integrum sotto forma di pretesa alla restituzione del bene in caso di annul-
lamento di provvedimenti ablatori, sotto forma di annullamento del contratto stipulato in
seguito ad una aggiudicazione illegittima, nel caso di provvedimento incidente su interessi legittimi pretensivi; può consistere nel diritto alla conformazione alla regola contenuta nel giudicato in caso di riedizione dell’atto che va dal diritto alla non riedizione o all’ottenimento dell’atto in caso di effetto vincolante pieno, al diritto alla riedizione nel rispetto delle regole sostanziali e formali in caso di effetto vincolante semipieno o strumentale». 
Se nel giudizio avente ad oggetto il pregiudizio consequenziale al provvedimento
amministrativo illegittimo, il privato deve provare tutti gli elementi costitutivi del fatto
illecito, in quello avente ad oggetto il danno da violazione del giudicato opera, invece, il
principio dell’inversione dell’onere della prova di cui all’art. 1218 c.c., nella misura in
cui viene posta a carico del debitore la prova che l’inadempimento è stato determinato
da impossibilità della prestazione derivante da causa non imputabile. Ne consegue che
l’interessato deve dimostrare esclusivamente il suo diritto e, dunque, in virtù del principio della persistenza presuntiva del diritto di credito dunque, la sussistenza di un giudi-
cato di accoglimento. Indi spetterà all’amministrazione la prova di avervi ottemperato.

# L'ESPERIENZA TEDESCA

## LE MISURE VOLTE A PREVENIRE LA MANCATA ESECUZIONE DELLA SENTENZA AMMINISTRATIVA
Il problema dell’esecuzione della sentenza amministrativa avente ad oggetto un provve-
dimento amministrativo, è stato affrontato dal legislatore tedesco, prima ancora che at-
traverso la predisposizione di un meccanismo di coazione, attivabile in presenza di un
inadempimento dell’amministrazione, con la previsione di un articolato sistema di
misure che consentono di prevenire la mancata spontanea esecuzione delle pronunce del
giudice.
Tenendo presente che il più delle volte l’inosservanza delle sentenze è dovuta piutto-
sto che ad una deliberata volontà di disconoscere l’autorità della cosa giudicata alle diffi-
coltà obiettive che l’amministrazione incontra nel darvi esecuzione, si è cercato di risolvere preventivamente il problema della compiuta attuazione del dictum iudicis, da un lato anticipando alla fase di cognizione alcune delle statuizioni proprie del “nostro” giudi-
zio di ottemperanza, e dall’altro, attraverso un impiego esteso della tutela cautelare.
Sotto il primo profilo, ad un sistema di azioni particolarmente ricco si è collegata una
corrispondente tipologia di sentenze in grado in molti casi, grazie all’emersione di veri e
propri poteri direttivi del giudice, di condizionare la successiva azione della p.a., facili-
tandone l’attività esecutiva.
Sotto il secondo profilo, l’estensione della tutela interinale, ridimensionando note-
volmente i problemi legati all’eliminazione delle conseguenze materiali e, dunque, al ri-
pristino dello status quo ante, contribuisce a rendere più agevole se non addirittura super-
flua la successiva attività di adeguamento della situazione di fatto alla sentenza amministrativa.

## 1. La determinazione degli effetti della sentenza

i casi di inadempimento all’obbligo di conformarsi alle statuizioni del giudice amministrativo sono riconducibili oltre che, talvolta, ad una proditoria volontà di non adempiere, alle difficoltà che la p.a. incontra nell’eseguire (spontaneamente) le sentenze.
Difficoltà che tanto aumentano quanto più imprecisi si rivelano gli obblighi che
scaturiscono dalle pronunce del giudice.
In un’ottica di prevenzione di eventuali successivi comportamenti inottemperanti è,
in primo luogo, assai importante che gli obblighi dell’amministrazione derivanti da una
decisione del g.a. siano facili da assolvere e perfettamente determinati.
Il legislatore tedesco ha cercato di limitare al massimo questo inconveniente,
nell’ambito del sistema di giustizia amministrativa, cercando di definire già a livello
normativo e nel modo più puntuale possibile, contenuto ed effetti che debbono assume-
re le decisioni giurisdizionali in presenza di determinati presupposti.
Con legge del 21 gennaio 1960 sull’ordinamento processuale amministrativo, sono,
quindi, state introdotte due distinte azioni, una di impugnazione (in senso stretto) o di
annullamento ed un’altra dichiarativa, precisamente di condanna all’emissione di un da-
to provvedimento. Si tratta di azioni sul provvedimento, con le quali si dà impulso al controllo giudiziale di legittimità in ordine all’esercizio del potere pubblico.
L’esperienza tedesca, conosce una “scissione” di ciò che per noi è l’azione di impu-
gnazione, nella doppia forma dell’azione di impugnazione in senso stretto o di annulla-
mento (Anfechtungsklage) e dell’azione di condanna all’emanazione di un determinato
provvedimento detta altrimenti “di adempimento” (Verplichtungsklage). Si tratta, all’evidenza, di una “scissione” di rilievo non solo processuale, ma anche sostanziale nella misura in cui pare evocare la nostra partizione fra interessi oppositivi ed interessi pretesivi.
In linea di principio, ove l’autorità emetta un provvedimento incidente negativamente nella sfera giuridica del destinatario o di un terzo, questi ricorrerà alla Anfechtungsklage
facendone valere eventuali vizi; per converso, ove il privato aspiri ad ottenere un provve-
dimento ampliativo della propria posizione giuridica soggettiva e, ciò nonostante, si veda
opporre un rifiuto espresso ovvero debba constatare l’inerzia della p.a. competente, azio-
nerà il rimedio della Verpflichtungsklage, chiedendo la condanna al rilascio del provvedi-
mento rifiutato od omesso.
Quanto delineato in via di prima approssimazione, impone una breve ricognizione delle caratteristiche di quelle pronunce che per il loro peculiare contenuto appaiono in grado di orientare efficacemente la successiva azione esecutiva dell’amministrazione, tenendo presente che più intenso sarà il vincolo giuridico che la sentenza del g.a. è in grado di imporre alla p.a., più utile sarà la pronuncia, dovendosi intendere per “utilità”, appunto, la «maggiore o minore capacità che essa abbia di determinare in modo univoco il ‘seguito’ dell’azione amministrativa».

### 2. Azione di impugnazione e poteri direttivi del giudice: il c.d. “Folgenbeseitigungsanspruch”

L’azione di annullamento (o di impugnazione), così come quella di adempimento è di-
sciplinata dal § 42 VwGO che ne fissa il petitum immediato, cioè il provvedimento che si
chiede al giudice e le condizioni di ammissibilità. Ivi si prevede, al primo comma, che «mediante azione può essere richiesto l’annullamento di un atto amministrativo (azione di impugnazione), come pure la condanna all’emanazione di un atto amministrativo rifiutato o omesso (azione di adempimento)», e, al secondo comma, che «qualora la legge non disponga diversamente, l’azione è ammissibile solo quando l’attore fa valere di essere stato leso nei propri diritti dall’atto amministrativo o dal suo rifiuto o omissione».
Già si è anticipato come essa corrisponda ai nostri interessi oppositivi, per cui
l’oggetto del giudizio «vede al centro il provvedimento» secondo la definizione che ne dà il § 35 primo alinea VwVfG e nella forma che esso ha assunto dopo l’esaurimento
del necessario procedimento preliminare di opposizione come disciplinato dal § 68 del VwGO. 
L’azione di annullamento è fondata allorquando ricorrano i requisiti previsti dal §
113 VwGO e, cioè, nella misura in cui l’atto risulti illegittimo e lesivo dei diritti
dell’attore (Kläger). Prima condizione per una decisione di accoglimento della domanda è, quindi, l’illegittimità del provvedimento impugnato. Generalmente, si suole distinguere fra illegittimità formali (incompetenza, errori procedimentali e formali) e illegittimità sostan-
ziali (vizi di contenuto). Irrilevante è invece che l’atto sia nullo piuttosto che, secondo un concetto a noi usuale, annullabile, ben potendo essere oggetto dell’azione demolitoria anche un atto ab origine improduttivo di effetti. Seconda condizione di fondatezza della domanda, è che il provvedimento viziato abbia prodotto una lesione nei diritti dell’attore, non essendo sufficiente la mera illegittimità dell’atto.
Autorevole dottrina ritiene che il diritto la cui lesione determina l’annullamento, sia 
rappresentato sostanzialmente dalla fondata pretesa alla non adozione di atti illegitti-
mi. Più nel dettaglio, le pretese così azionabili avanti al giudice amministrativo vengono
generalmente ricondotte all’ambito dei c.d. diritti soggettivi pubblici, cioè quei diritti
che conferiscono al singolo la facoltà di pretendere dall’amministrazione una prestazione
positiva o negativa.
Verificata la presenza dei menzionati presupposti, il tribunale non potrà, quindi, che
annullare l’atto. La sentenza che conclude il giudizio di impugnazione può, nondimeno,
assumere un contenuto ulteriore e diverso dal mero annullamento del provvedimento
impugnato, strettamente correlato all’attività esecutiva che la p.a. dovrebbe successiva-
mente porre in essere per adeguare lo stato di fatto al decisum.
L’effetto demolitorio del provvedimento illegittimo, in presenza della previa sospen-
sione della sua efficacia esecutiva, potrebbe addirittura rendere non necessaria la succes-
siva attività di adeguamento. Diversamente, è prevista la possibilità per il giudice,
nell’ambito della stessa sentenza che definisce il giudizio cassatorio, di guidare
l’amministrazione nella scelta delle modalità di esecuzione della sentenza, precisamente
per quel che attiene al ripristino dello status quo ante mercé la cancellazione degli effetti 
che si sono nel frattempo prodotti. Si intende con ciò fare riferimento al c.d. Folgenbeseitigungsanspruch(143) istituto contemplato dal § 113/1 secondo alinea VwGO, ove si prevede che «se l’atto amministrativo è stato già eseguito, il tribunale può anche dichiarare, su richiesta, se e come l’autorità amministrativa debba revocare l’esecuzione».
Tale previsione consente, in sostanza, di cumulare alla domanda di annullamento di
un atto già totalmente o parzialmente eseguito dalla p.a., una richiesta di rimozione delle
conseguenze derivanti dall’avvenuta esecuzione dell’atto. In verità, la norma predetta non rappresenta il fondamento giuridico del FBA, presupponendone, anzi, l’esistenza. Si registrano, in dottrina, varie tesi in ordine all’individuazione del fondamento giuridico del FBA, da ricercarsi alternativamente nel principio di legalità ex § 20/3 GG (Gesetzmäßigkeit der Verwaltung), in un generale principio di giustizia sostanziale (materieller Gerechtmäßigkeit), nel principio di effettività della tutela giurisdizionale ex § 19/4 GG(147), in un’analogia con le norme di cui ai §§ 12, 862, 1004 BGB, nei diritti fondamentali di libertà (die Freiheitsgrundrechte), ovvero, da ultimo, nell’applicazione combinata di tutti i criteri menzionati.
Il FBA è, ad ogni modo, istituto autonomo rispetto all’azione di annullamento, in-
quadrabile nell’ambito delle c.d. azioni di prestazione, ancorché il giudice dell’impugnazione si pronunci sull’eliminazione degli effetti dell’atto con la medesima
sentenza che definisce il giudizio cassatorio.
Il diritto del ricorrente ad ottenere la revoca dell’esecuzione dell’atto impugnato, con
il conseguente ripristino dello status quo ante, assume carattere di definitività solamente
con il passaggio in giudicato della sentenza di annullamento. L’utilizzo del termine 
“può” (“kann”) da parte del legislatore indica la mera facoltà, dal punto di vista proces-
suale, di cumulare la domanda di revoca dell’esecuzione a quella di annullamento 
dell’atto eseguito, ma ciò evidentemente non esclude la possibilità di proporre separata
istanza, instaurando un autonomo giudizio.
A tale stregua, rimane impregiudicata la facoltà per il tribunale, ai sensi del § 93 secondo alinea VwGO di ordinare in ogni caso che le rispettive domande vengano trattate
e decise in separati processi. Il comma 1 alinea terzo del § 113 VwGO stabilisce che la
pretesa alla revoca dell’esecuzione è ammissibile solo laddove l’autorità amministrativa
sia in grado di darvi seguito. In altri termini, l’attività di rimozione degli effetti dell’esecuzione del provvedimento annullato presuppone una prestazione possibile sotto il profilo giuridico-fattuale.
Secondo la giurisprudenza e la dottrina prevalenti, qualora l’autorità non sia in grado
di ripristinare esattamente la situazione pregressa, essa dovrebbe in ogni caso ricostituir-
ne una quantomeno simile a quella precedente l’esecuzione dell’atto annullato, in modo
tale da limitare al massimo i pregiudizi per il destinatario del provvedimento.
Si ritiene, inoltre, che la revoca dell’esecuzione come disposta dal giudice possa consi-
stere oltre che nella rimozione di un attività materiale della p.a., anche nell’emanazione
di un atto amministrativo.
Circa la possibilità di ottenere la rimozione delle conseguenze di fatto di un provve-
dimento produttivo di effetti favorevoli nei confronti di terzi (c.d. Verwaltungsakt mit
Drittwirkung), sembra prevalere in dottrina e giurisprudenza la soluzione positiva, atteso
che, diversamente, la fondata pretesa del ricorrente di ottenere l’eliminazione di un atto
lesivo dei propri diritti, verrebbe svuotata di contenuto.
Ulteriore presupposto di ammissibilità della pretesa, oltre al fatto che l’autorità sia in 
grado di darvi seguito, è che la questione sia matura per la decisione. Ciò sta a signifi-
care che non deve (più) esservi necessità di accertare i fatti e che non deve residuare al-
cuna discrezionalità in capo all’amministrazione per quanto riguarda le modalità di revo-
ca dell’intervenuta esecuzione.
In definitiva, l’amministrazione che si trovi a dover eseguire la sentenza di annullamento e, quindi, a ripristinare la situazione esistente prima di emanare il provvedimento 
caducato, potrà essere guidata dal giudice nella scelta delle misure necessarie all’esecuzione del dictum giudiziale, almeno per quel che concerne la rimozione degli ef-
fetti strettamente connessi all’esecuzione del provvedimento annullato.
L’inottemperanza alla decisione del giudice sotto tale profilo, seppur non assistita da
alcun meccanismo di coazione diretta – escluso per le sentenze sul provvedimento siano
esse di annullamento o di condanna – potrà tuttavia essere sanzionata attraverso
l’attivazione della peculiare procedura di coercizione indiretta di cui al § 172 VwGO,
consistente nell’assegnazione da parte del giudice – su richiesta dell’interessato – di un
termine per l’esecuzione della pronuncia e, nel caso di inosservanza del medesimo, nell’irrogazione di un’ammenda (Zwangsgeld).

### 3. La modifica dell’atto impugnato: la c.d. “ergänzte Anfechtungsklage” 
Le difficoltà che possono insorgere con riferimento all’esecuzione della sentenza di an-
nullamento si ritiene vengano attenuate anche grazie al potere eccezionalmente attribui-
to al giudice dal § 113/2 VwGO di modificare, in riforma di un atto amministrativo im-
pugnato avente ad oggetto una somma di denaro, l’ammontare della somma medesima.
L’esistenza di questa norma, unitamente a quella che consente al tribunale di ordinare
l’eliminazione retroattiva delle conseguenze derivati da un provvedimento già eseguito (§
113/1 alinea secondo e terzo VwGO), cancellerebbe in parte la distinzione tra contenzio-
so di annullamento e contenzioso ingiuntivo (la c.d. Verpflichtungsklage ex § 42 e 113/5
VwGO) ed eliminerebbe pertanto la maggior parte delle difficoltà di esecuzione dovute
all’indeterminatezza degli obblighi a carico dell’autorità amministrativa derivanti dalla
cosa giudicata. Il § 113/2 VwGO prevede che la sentenza di annullamento possa assumere eccezionalmente un contenuto non meramente cassatorio.
Nel caso in cui venga impugnato un atto amministrativo riguardante una prestazione
in denaro ovvero contenente un accertamento riferentesi comunque ad importi in
denaro, il Tribunale può non solo annullare totalmente o parzialmente l’atto, se illegit-
timo, ma anche stabilire un importo di diverso ammontare o sostituire l’accertamento
con un altro.
Rientra nella discrezionalità del Tribunale la scelta di limitarsi ad annullare il provve-
dimento rimettendo all’autorità la successiva rideterminazione dell’importo o il rinnova-
to accertamento, piuttosto che di avvalersi del potere di modifica attribuitogli dalla leg-
ge. In ossequio al principio della separazione dei poteri, il Tribunale potrà determinare
autonomamente la misura della prestazione in denaro, solo laddove tale misura sia rica-
vabile dalla legge e, in tal caso, sarà in ogni caso esclusa la possibilità di emanare il prov-
vedimento modificato in luogo dell’autorità competente. Laddove l’individuazione dell’importo sia, invece, rimessa alla discrezionalità dell’amministrazione il giudice non potrà far altro che annullare l’atto invalido, e ciò anche laddove i vizi di legittimità colpiscano l’esercizio del potere discrezionale dell’autorità, a meno che l’ammontare dell’importo possa essere determinato, eccezionalmente, in una sola misura.
È, inoltre, da escludere la possibilità per il Tribunale di fissare un importo più elevato
di quello determinato dalla p.a. o di procedere con un accertamento ancora più svantag-
gioso, laddove tali statuizioni vadano a detrimento del ricorrente e ancorché la norma
nulla dica al riguardo.
Il § 113/2 VwGO prosegue con lo stabilire che «qualora la determinazione dell’importo
da fissare o da accertare richieda uno sforzo non irrilevante, il tribunale può disporre la modifica dell’atto amministrativo con indicazione delle situazioni di fatto o di diritto a torto
considerate o non considerate, in modo che l’autorità possa calcolare l’importo sulla base della decisione».
La disposizione che precede, fa riferimento all’ipotesi in cui la determinazione
dell’importo richieda operazioni complesse che l’autorità competente sarebbe in grado di
effettuare più agevolmente oltre che più celermente rispetto al Tribunale.
Nella fattispecie, il giudice rinunciando ad effettuare direttamente il calcolo, può li-
mitarsi ad accertare l’illegittimità dell’atto impugnato relativo alla prestazione in denaro,
indicando le situazioni di fatto o di diritto trascurate o erroneamente valutate
dall’autorità e, quindi, orientando l’amministrazione nella rideterminazione
dell’importo. La p.a. competente dovrà, quindi, conformarsi al punto di vista (Gesi-
chtspunkt) espresso dal Tribunale in sede di riedizione del potere.
La dottrina ha operato sul punto un accostamento fra la pronuncia ex § 113/2 alinea
secondo e terzo VwGO e il c.d. “Bescheidungsurteil” emessa a fronte di un’azione di pre-
stazione ai sensi del § 113/5 secondo alinea VwGO, nella misura in cui si dichiara l’obbligo di decidere nei confronti dell’attore nel rispetto della concezione giuridica for-
mulata dal tribunale. Tuttavia, diversamente che nel “Bescheidungsurteil”, non sorgerebbe qui alcun obbligo per la p.a. di emettere un nuovo provvedimento.
Successivamente, l’autorità competente comunicherà alle parti immediatamente e
senza formalità il risultato del nuovo calcolo, effettuato tenendo conto delle direttive del
giudice e, dopo il passaggio in giudicato della sentenza, dovrà rendere noto l’atto ammi-
nistrativo con il contenuto modificato.
È opinione diffusa che la disposizione in esame trovi applicazione unicamente nell’ambito delle azioni di impugnazione, essendo esclusa la possibilità per il ricorrente di avanzare un’istanza di modifica – attraverso un’applicazione analogica della norma - nel contesto di un’azione di adempimento (o prestazione). Ciò per almeno due ordini di motivi: 1) la sua perspicua connessione con l’azione di annullamento; 2) il vantaggio che deriva in ogni caso al ricorrente dalla caducazione dell’atto nella parte da modificare.
Il ricorrente è sprovvisto di mezzi di tutela processuale avverso il nuovo calcolo come
comunicato dall’amministrazione competente senza formalità, essendo quest’ultimo una
mera attività materiale. Costui potrà, al limite, sollevare le proprie obiezioni all’interno del procedimento amministrativo in cui si inserisce la nuova operazione di calcolo.
L’atto modificato reso noto dopo il passaggio in giudicato della decisione, ove nuo-
vamente viziato, perché in contrasto con l’orientamento espresso dal giudice in sentenza,
potrà invece essere solamente oggetto di una nuova impugnativa, così come l’atto conte-
nente un diverso importo rispetto a quello determinato dal tribunale ai sensi del § 113/2
primo alinea VwGO.
In tali situazioni, peraltro assai difficili da riscontrare per il tendenziale ossequio che
le amministrazioni prestano alle decisioni dell’autorità giudiziaria, non è previsto alcuno
strumento di coazione diretta nei confronti degli organi inadempienti – de plano escluso,
si ripete, per le sentenze di annullamento e adempimento (§ 167/2 VwGO) – né tanto-
meno di coercizione indiretta, come quello della sanzione pecuniaria di cui al § 172
VwGO, escluso per il caso di inottemperanza alle sentenze di annullamento passate in
giudicato. L’esecuzione (spontanea) delle pronunce emesse ai sensi del § 113/2 primo, secondo e terzo alinea VwGO, per quanto facilitata attraverso l’esercizio dei menzionati poteri direttivi attribuiti al giudice, continuerà quindi ad essere caratterizzata da una riserva in favore dell’amministrazione, con l’unica prospettiva, in caso di reiterati inadempimenti da
parte della p.a., di una ripetuta serie di impugnazioni.

### 4. Il contenzioso ingiuntivo: la c.d. “Verpflichtungsklage”
La sentenza che chiude l’azione di adempimento, come disciplinata dal § 113/5 VwGO
rappresenta un (ulteriore) fattore di emersione del potere direttivo del giudice nei con-
fronti della successiva azione esecutiva dell’amministrazione, spiegando su di essa una
particolare forza di condizionamento.
La citata disposizione contempla la sentenza sulla c.d. Verpflichtungsklage, azione di
prestazione o, secondo comune definizione della dottrina italiana, di condanna, con la
quale si ingiunge alla p.a. l’emanazione di un atto rifiutato od omesso(172).
La dogmatica tedesca riconduce la Verpflichtungsklage alla più ampia categoria delle
azioni dirette ad obbligare la controparte ad una prestazione positiva o negativa (Leistun-
gsklagen), differenziandosene in ragione del suo legame funzionale con un atto ammini-
strativo. Essa, come può inferirsi dal dettato normativo, è diretta sostanzialmente a sindacare il rifiuto del provvedimento amministrativo richiesto dall’interessato, che consegue all’assunzione di un provvedimento espresso di diniego (Versagungsgegenklage oppure Weigerungsgegenklage), nel qual caso l’azione assumerà, seppur sussidiariamente, anche un contenuto annullatorio, dal momento che l’eventuale sentenza di accoglimento ne comporterà l’eliminazione(175 D. DE PRETIS, Il processo amministrativo in europa), ovvero l’omissione di un provvedimento non ancora denegato (Untätigkeitsklage).
Ad ogni modo, la distinzione, tranne in alcune ipotesi non assume rilievo essendo
l’azione disciplinata in maniera uniforme. Presupposti di fondatezza della Verpflichtungsklage così come per l’azione di annullamento sono rispettivamente l’illegittimità del diniego o dell’inerzia e la lesione del ricorrente nei propri diritti.
In presenza delle predette condizioni, il giudice affermerà, quindi, l’obbligo dell’autorità amministrativa di adottare il provvedimento richiesto, qualora la questione
sottoposta al suo esame sia matura per la decisione, nel senso che consenta una decisione
definitiva (c.d. Vornahmeurteil).
Una decisione definitiva, nel senso di una condanna dell’amministrazione
all’emissione di un atto dotato di un ben preciso contenuto, potrà intervenire, tuttavia,
solamente nel caso in cui la p.a. non abbia poteri discrezionali(177) ovvero qualora
l’adozione del provvedimento richiesto rappresenti l’unica manifestazione della discre-
zionalità amministrativa priva di errori, tenuto presente che la sentenza di condanna,
in virtù del principio costituzionalmente sancito della separazione dei poteri, non sosti-
tuisce la decisione dell’autorità, ma obbliga quest’ultima ad agire.
Diversamente, laddove la controversia non consenta una decisione definitiva, il tribunale, previo riconoscimento della legittimità della pretesa del ricorrente ad una decisione dell’amministrazione, si limiterà a statuire l’obbligo di quest’ultima di decidere secondo la valutazione (Rechtsauffassung) da esso espressa sulla questione (si parla in questo caso di Bescheidungsurteil)(179).
Sennonché, se si parte dalla considerazione che spesso l’amministrazione non ottempera non tanto perché non voglia, quanto perché non sa come ottemperare, l’istituto della Verpflichtungsklage in particolare, così come in generale le altre illustrate ipotesi di
poteri direttivi del giudice, acquista notevole importanza, nella misura in cui coinvolge il
giudice sin dalla prima pronuncia nel chiarimento della portata operativa della decisione,
ottenendo così una maggior “presa” sul successivo comportamento(180).
Un tanto, varrà soprattutto nel caso del c.d. Vornahmeurteil, in cui l’attività vincolata
della p.a. o il limitato potere discrezionale che residua in capo ad essa (Ermessensredu-
ktion auf Null), consentono già in via giudiziale una precisa determinazione delle moda-
lità di esecuzione della sentenza.
Per converso, ove l’autorità sia titolare di un più ampio potere discrezionale, il giudice
incontrerà il limite della insostituibilità delle scelte discrezionali dell’amministrazione, di
tal che la susseguente attività amministrativa rimarrà pur sempre appannaggio
dell’amministrazione con l’unico limite costituito dall’obbligo di rispettare la “concezio-
ne giuridica” del tribunale (Bescheidungsurteil).
Su un piano più generale si è, tuttavia, opportunamente rimarcata l’inidoneità di tali
poteri ingiuntivi a garantire di per sé la concreta attuazione della sentenza, atteso che
l’esecuzione effettiva della pronuncia anche quando risultino in tutto predeterminate dal
giudice le relative modalità attuative, continuerà a non essere assistita da alcun meccani-
smo di coazione diretta, residuando unicamente quel peculiare strumento di coercizione
indiretta che è lo Zwangsgeld(181) di cui al § 172 VwGO, al quale il ricorrente potrà ricor-
rere anche nell’ipotesi di emissione del provvedimento senza il rispetto del quadro giuri-
dico predefinito dal giudice(182).

### 5. L’applicazione generalizzata della tutela cautelare
Si è detto ripetutamente di come la maggior parte dei casi di inadempimento, in linea
tendenziale, sia dovuta alle difficoltà che l’amministrazione incontra nell’eseguire le sen-
tenze, dovute, vuoi al fatto di non sapere come attuarle, per l’imprecisione degli obblighi
che ne scaturiscono, vuoi alla difficoltà – se non talvolta impossibilità – di rimuovere
completamente la situazione creata da un provvedimento sacrificativo poi annullato.
Si è visto, relativamente al primo profilo, come il legislatore tedesco abbia cercato di
fronteggiare il problema attraverso la puntuale determinazione degli effetti delle sentenze, in modo tale da guidare l’amministrazione nell’esecuzione del decisum.
Quanto, invece, al secondo ordine di inconvenienti, si è cercato di affrontarli mercé
una estesa applicazione della tutela interinale della posizione del ricorrente, la quale si
diversifica a seconda del tipo di provvedimento che viene in rilievo.
Nell’ipotesi di atto amministrativo aggressivo cui corrispondono i “nostri” interessi
oppositivi, si ammette, salve le eccezioni di cui si dirà, la sospensione automatica dei suoi
effetti in derivazione prima ancora che della mera proposizione dell’impugnativa in sede
giurisdizionale, della proposizione del ricorso amministrativo previo, che costituisce
condizione di ammissibilità della Anfechtungsklage ai sensi del § 68 VwGO(183).
Appare, quindi, chiaro che attraverso un impiego esteso e generalizzato della sospensione cautelare del provvedimento impugnato (aufschiebende Wirkung ex § 80 VwGO),
molti dei problemi legati alla esecuzione delle pronunce del tribunale finiscono per essere
risolti o comunque attenuati in via preventiva, considerata, diversamente, la necessità di
eliminare gli effetti materiali prodotti dal provvedimento fino al passaggio in giudicato
della sentenza di annullamento(184).
La sospensione cautelare non è, peraltro, idonea a tutelare il ricorrente che lamenti l’illegittimo diniego di un provvedimento ampliativo o, piuttosto, l’omesso rilascio del
titolo. In questi casi, contraddistinti dall’emersione di interessi c.d. pretesivi, secondo una
nozione consolidata alle nostre latitudini, la tutela del privato è garantita dalla possibilità
per il giudice ai sensi del § 123 VwGO di concedere misure provvisorie a contenuto po-
sitivo (einstweilige Anordnungen) anche anteriormente al ricorso, volte ad evitare quelle
modificazioni (irreparabili) che potrebbero medio tempore investire la situazione di fatto
rendendo alla fine una sentenza favorevole, vantaggiosa sulla carta, ma, nella sostanza, inutile.

### 6. La sospensione degli effetti esecutivi.
L’effetto sospensivo del provvedimento è previsto dal § 80/1 VwGo, attraverso
l’enunciazione di un principio generale per cui esso si produce automaticamente con la
proposizione del ricorso in opposizione ex § 69 e dell’azione di impugnazione ed a pre-
scindere dalla loro fondatezza.
In dottrina si riscontrano nondimeno divergenze di opinioni sulla seguente questione:
e cioè se ai fini della produzione dell’effetto sospensivo rilevi l’ammissibilità dei mezzi di
tutela esperiti. A chi ritiene di escludere la sospensione in presenza di una inammissibilità ictu oculi rilevabile, si contrappone chi pretende, affinché trovi ingresso la tutela interinale del ricorrente, la presenza di una serie di requisiti: la giurisdizione del giudice amministrativo sulla questione principale, il carattere sacrificativo del provvedimento contestato, la legittimazione ad agire e la tempestiva proposizione del ricorso in opposizione. L’effetto sospensivo dell’efficacia esecutiva dell’atto – e ciò vale anche per quelli ad effetto doppio ai sensi dei §§ 80/1 secondo alinea e 80a VwGO – si produce non già a partire dalla proposizione dell’opposizione o del ricorso, bensì a decorrere
dall’emanazione dell’atto e termina secondo quando dispone il § 80b/1 primo alinea VwGO, «con l’inoppugnabilità o, se l’azione di impugnazione è stata rigettata in primo grado, dopo tre mesi dal decorso del termine di legge per l’indicazione dei motivi del mezzo di
impugnazione dato contro la decisione di rigetto»(187).
Nella misura in cui l’autorità o il terzo dallo stesso avvantaggiato diano ugualmente esecuzione al provvedimento (faktische Vollziehung), il soggetto colpito può richiedere al
tribunale della questione principale, tramite apposita istanza, la rimozione delle conse-
guenze di fatto conseguenti alla illegittima esecuzione e, oltre a ciò, l’accertamento
dell’effetto sospensivo.
Conviene poi ricordare che l’automatismo che assiste l’effetto sospensivo
dell’esecutività del provvedimento sconta alcune eccezioni, come previste dal § 80/2
VwGO. La sospensione è, infatti, esclusa per legge, anche dei Länder, in ragione della na-
tura dell’atto di cui si tratta(188) o per effetto di un apposito provvedimento dell’autorità
che ha emanato l’atto o che deve decidere sull’opposizione, sulla base del prevalente inte-
resse pubblico o del prevalente interesse di una parte nei casi di atti amministrativi ad ef-
fetto doppio(189). Peraltro, in tutti questi casi il soggetto svantaggiato potrà comunque chiedere al giudice di concedere egualmente la sospensione esclusa per legge ovvero di ripristinare l’effetto sospensivo annullato con l’ordine di immediata esecuzione e, in ogni modo, nella misura in cui l’atto amministrativo sia già stato eseguito al momento della decisione, di revocarne l’esecuzione (§ 80/5 VwGO). Da ultimo, per quel che attiene all’esecuzione dei provvedimenti del tribunale ex § 80/5 VwGO, parte della dottrina e della giurisprudenza li riconduce all’alveo del § 168/1 nr. 1. VwGO che, nell’elencare i provvedimenti costituenti titolo esecutivo, fa generico riferimento, fra l’altro, a “decisioni del tribunale provvisoriamente esecutive”. In caso di inottemperanza da parte dell’autorità, il giudice potrebbe, quindi, adottare i mezzi di coazione indiretta ex § 172 VwGO(190).
Tuttavia, come opportunamente rilevato in dottrina, l’esecuzione presuppone che le
decisioni prese ai sensi del § 80/5 VwGO abbiano un contenuto esecutivo (vollstreckbaren Inhalt), cioè siano contrassegnate da un ordine o un divieto suscettibile di essere eseguito come nel caso dell’ordinanze del giudice con la quale viene ordinata la rimozione
dell’esecuzione già avvenuta di un atto amministrativo (§ 80/5 terzo alinea VwGO) (191).
Per contro, non sarebbe questo il caso dei provvedimenti giurisdizionali con i quali
viene meramente imposta la sospensione dell’esecutività del provvedimento impugnato o
il suo ripristino (§ 80/5 primo alinea VwGO), i quali, attesa la loro natura, sono in grado
di spiegare unicamente effetti costitutivi.
In tale ultima ipotesi, allorquando la p.a. trasgredisca i provvedimenti con cui viene
disposta o ripristinata la sospensione dell’efficacia esecutiva dell’atto, il beneficiario delle
predette misure avrà come unica alternativa, quella di rivolgersi al tribunale e chiedere
che venga ordinato all’autorità di omettere l’esecuzione del provvedimento amministrativo in questione analogamente a quanto previsto dal § 80/5 terzo alinea. In caso di persistente inottemperanza potrà poi attivare, finalmente, la procedura di coazione indiretta di cui al § 172 VwGO(193).
Nel caso, invece, di atti amministrativi con efficacia verso terzi, vi è la possibilità, ai
sensi del § 80a/3 primo alinea, 80a/1 nr. 2, 80a/2 VwGO(194) di ordinare all’autorità di
astenersi dal dare esecuzione al provvedimento, in particolare ottenendo dal tribunale
un’ordinanza con la quale si imponga alla p.a. di intimare al terzo beneficiario dell’atto,
che eventualmente non abbia rispettato la previa sospensione degli effetti esecutivi, di
osservare l’ordine.

### 7. I provvedimenti provvisori a contenuto positivo
Il § 123 VwGO offre ulteriori strumenti di tutela interinale affianco a quelli di cui al §
80 VwGO. Il comma 5 della disposizione in esame stabilisce chiaramente la sussidiarietà di tali misure, applicabili solo laddove non trovi ingresso la sospensione dell’efficacia esecutiva del provvedimento nei casi di cui ai §§ 80 e 80a VwGO.
In altri termini i provvedimenti provvisori di cui al § 123 VwGO verranno concessi dal giudice, solo ove non venga in rilievo un provvedimento sacrificaivo, essendo la questione principale, al contrario, imperniata sulla pretesa al rilascio di un titolo ovvero alla
realizzazione di un’attività materiale o all’astensione da essa.
Sennonché, ad istanza di parte, il tribunale potrà concedere due diversi tipi di misure
cautelari, a seconda che il ricorrente deduca il pericolo che la realizzazione del suo diritto
possa essere impedita da una eventuale modifica della situazione preesistente (§ 123/1
primo alinea VwGO) o, piuttosto, chieda al giudice un provvedimento a disciplina di una situazione provvisoria relativa ad un rapporto giuridico controverso, ove tale disci-
plina appaia ineludibile «soprattutto in rapporti giuridici di durata, per scongiurare essen-
ziali svantaggi o un pericolo incombente o per altri motivi» (§ 123/1 secondo alinea VwGO).
Il primo tipo di misure, si risolve sostanzialmente in provvedimenti a carattere conservativo che vengono definiti comunemente in dottrina Sicherungsanordnungen e per la
concessione dei quali deve, da una parte, apparire ragionevolmente sussistente il diritto
fatto valere, nonché fondato il pericolo che nelle more del processo possa essere com-
promesso il buon esito del giudizio e, dall’altra, non sussistere il rischio che il rilascio del
provvedimento cautelare possa in qualche misura anticipare la decisione sulla questione 
principale. I primi due presupposti – corrispondenti al fumus boni iuris e periculum in mora - rendono necessaria la verifica da parte del giudice della probabile sussistenza del diritto
da cautelare (glaubhaft gemachter Sicherungsanspruch) e del pericolo che l’attesa della fine del processo possa vanificare o rendere più difficoltosa la realizzazione del diritto medesimo (glaubhaft gemachter Sicherungsgrund).
Quanto al terzo presupposto, le Sicherungsanordnungen sono finalizzate a proteggere il
diritto del richiedente dal decorso del tempo e non già a garantirne una soddisfazione
che potrebbe avvenire solamente con la sentenza(198). Per queste ragioni il tribunale non potrebbe concedere misure recanti effetti irreversibili anticipando in questo modo la decisione nel merito.
Le misure di cui al § 123/1 secondo alinea VwGO, comunemente definite Regelungsanordnungen, vengono invece concesse laddove si renda necessaria una disciplina provvisoria del rapporto controverso, in assenza della quale vi sarebbero presumibilmente notevoli svantaggi per il richiedente. Il tribunale potrà pervenire all’accoglimento della richiesta di parte solamente previa delibazione dei seguenti presupposti: una rilevante probabilità di fondatezza della pretesa sostanziale dedotta nel processo(200); la necessità di una disciplina provvisoria al fine di scongiurare svantaggi essenziali o un pericolo incombente o per altri motivi, nella misura in cui l’interesse dell’istante all’ottenimento della cautela appaia prevalente rispetto a quello dell’amministrazione alla conservazione dello status quo; che attraverso una tale
disciplina, non venga anticipata la decisione nel merito(201). Conviene, poi, rilevare che un provvedimento interinale ai sensi del § 123 VwGO, potrà essere emesso anche laddove l’amministrazione resistente vanti un potere discrezionale in ordine alla questione principale, se alla luce delle particolari circostanze del caso sia possibile una sola manifestazione della discrezionalità amministrativa priva di errori (Ermessensreduktion auf Null).
Di interesse è anche il fatto che le istanze volte ad ottenere misure interinali positivepresentino, a differenza di quelle ex § 80/5 VwGO un rischio non irrilevante: se il provvedimento cautelare appariva sin dall’inizio infondato, a fronte per esempio di una successiva decisione sfavorevole sulla questione principale o di un suo annullamento in sede di impugnazione, la parte contro la quale la suddetta misura aveva provvisoriamente esplicato i propri effetti, avrà diritto al risarcimento dei danni conseguentemente subiti ai
sensi del § 945 ZPO cui il § 123/3 VwGO espressamente rinvia.
In ultima analisi, qualora l’autorità non ottemperi all’obbligo impostole nel provvedimento provvisorio concesso ai sensi del § 123 VwGO, il beneficiario della misura potrà attivare il meccanismo di coazione indiretta previsto dal § 172 VwGO che menziona expressis verbis le einstweilige Anordnungen, ottenendo, dunque, dopo l’infruttuoso decorso di un termine per la spontanea esecuzione della decisione, l’applicazione di una penale fino ad Euro diecimila ed eventualmente la sua eventuale officiosa esecuzione.

## LE MISURE COERCITIVE: LO ZWANGSGELD (§ 172 VWGO)

### 1. L’esecuzione coattiva della sentenza amministrativa in generale
Il VwGO disciplina l’esecuzione coattiva delle sentenze del giudice amministrativo(203)
nei confronti della pubblica amministrazione ai §§ 167-172.
In particolare, la legge sul processo amministrativo (VwGO) determina il giudice
dell’esecuzione (§ 167), i titoli esecutivi (§ 168), l’esecuzione a favore della mano pub-
blica (§ 169), l’esecuzione contro la mano pubblica (§§ 170 e 172), nonché i casi in cui
non è necessaria la formula esecutiva (§ 171).
L’esecuzione coattiva (Zwangsvollstreckung) delle sentenze del giudice amministrativo
trova una prima disciplina generale nel § 167 della sez. XVII dell’ordinamento processu-
ale amministrativo tedesco (VwGO). Ivi si stabilisce, al primo comma, che, «in quanto (...) non si desuma altrimenti, si applica corrispondentemente ai fini dell’esecuzione, il libro ottavo del Codice di procedura civile» e che il tribunale dell’esecuzione è il tribunale di primo grado»; il secondo comma dispone inoltre che «le sentenze su azioni di impugnazione e di adempimento possono essere dichiarate provvisoriamente esecutive solo in merito alle spese»(204).
Le procedure impiegate per assicurare l’esecuzione delle pronunce del g.a. hanno
dunque – in linea teorica – natura giurisdizionale, applicandosi alle decisioni passate in
giudicato e alle decisioni provvisoriamente eseguibili, ai provvedimenti cautelari, alle
transazioni giudiziali, alle ordinanze relative alle spese e ai lodi esecutivi dei collegi arbi-
trali di diritto pubblico e alle transazioni arbitrali.
Premesso che d’ora in avanti, ci occuperemo dei rimedi finalizzati a vincere le resi-
stenze opposte dalla p.a. all’obbligo di eseguire i provvedimenti giurisdizionali – in par-
ticolare quelli aventi ad oggetto un atto amministrativo – si può affermare, in via di pri-
ma approssimazione, che le disposizioni del VwGO recano una disciplina incompleta
dell’esecuzione, necessitando di essere integrate attraverso le norme del codice di rito,
giusta la riserva contenuta nel § 167/1 VwGO.
Dell’ottavo libro del codice di rito non troverebbero applicazione solamente i §§ da 916 a 945 ZPO, dunque l’intera sezione V sul sequestro conservativo ed altre misure provvisorie (“Arrest und einstweilige Verfügung). Non si tratta, nella fattispecie, di misure esecutive e la legge sul processo amministrativo prevede ai §§ 80, 80a, 123 VwGO regole speciali in tema di sospensione degli effetti e di provvedimenti cautelari a contenuto positivo(207).
Il rinvio operato dal § 167 VwGO deve essere, dunque, inteso con riferimento alla parte generale dell’ottavo libro del ZPO e, in special modo, ai §§ da 704 a 802, sezione I ZPO. 
Sicché, l’ordinamento processuale amministrativo contiene solamente isolate regole in
punto di esecuzione delle decisioni del g.a., vuoi a favore vuoi contro la mano pubblica –
si tratta dei §§ 169, 170, 172 VwGO – le quali, tuttavia, per il prevalente orientamento
dottrinale, non sono idonee, in linea generale, ad assurgere al rango di norme generali ed
autosufficienti, in guisa da escludere l’applicabilità delle norme sul rito civile
all’esecuzione forzata dei provvedimenti giurisdizionali amministrativi(209). Il § 169 VwGO disciplina l’esecuzione a favore della mano pubblica, cui si applica la legge sulle esecuzioni amministrative. Si tratta, di un particolare regime di esecuzione che vale sia per i crediti in denaro sia per l’esecuzione degli obblighi di fare e non fare. La norma in questione prevede espressamente, al comma 1, secondo alinea, che «l’autorità di esecuzione, ai sensi della Legge sulle esecuzioni amministrative, è il presidente del tribunale di primo grado», laddove il presidente del tribunale, ad onta dell’infelice formula, opera quale giudice e non già quale organo esecutivo.
I §§ 170 e 172 VwGO rappresentano, in ogni modo, la base normativa dell’esecuzione forzata contro la pubblica amministrazione, ancorché i rispettivi ambiti di applicazione siano da tenere distinti, come induce a ritenere la diversa procedura che li caratterizza.
Il § 170 VwGO disciplina l’esecuzione contro la mano pubblica per crediti pecuniari,
compresa la penale di cui al § 172 (Zwangsgeld). Tale norma è modellata sul § 882a
ZPO relativo all’esecuzione per crediti di denaro nei confronti delle persone giuridiche di
diritto pubblico (la norma del codice di rito fa espresso riferimento al Bund e al Land).
Le modalità di esecuzione sono, sostanzialmente, quelle previste dal codice di procedura
civile, nulla dicendo sul punto il § 170 VwGO. Tuttavia, il § 170 VwGO reca alcuni correttivi – cosiddetti privilegi del fisco (“Fiskusprivilegien”) – che tengono conto della particolare condizione giuridica del patrimonio pubblico e della sua tendenziale destinazione all’assolvimento dei compiti dell’amministrazione. Più nel dettaglio, da un lato, il tribunale, prima di procedere all’esecuzione forzata, deve intimare all’autorità amministrativa di eseguire il giudicato entro il termine massimo di un mese e, dall’altro, essendo l’esecuzione inammissibile in relazione a beni essenziali per l’adempimento di pubbliche funzioni o alla cui alienazione si contrapponga un pubblico interesse, non può ordinare il sequestro di beni destinati all’uso o al servizio pubblico.
Il § 172 VwGO attiene, in linea di principio e salvo quanto si dirà, all’esecuzione di
decisioni dichiarative dell’obbligo della p.a. di rilasciare un provvedimento nei confronti
della controparte. Esso prevede un mezzo di coercizione meramente indiretto, assistito
dalla minaccia di una sanzione pecuniaria da applicarsi all’autorità inadempiente senza
alcuna limitazione o particolare privilegio per la stessa, salva la misura massima dell’ammenda di volta in volta irrogabile, pari ad Euro diecimila. Ad ogni buon conto, le norme predette trovano applicazione senza necessità di essere integrate dai precetti del ZPO, solamente nella misura in cui il loro contenuto di disciplina si riveli esaustivo in relazione al caso concreto(210). Per contro, laddove esso non dovesse apparire sufficiente, sarà possibile, in particolari circostanze, integrare le disposizioni del VwGO con quelle del codice di rito, in nome del principio di effettività della tutela giurisdizionale(211).
Conviene, poi, ricordare, che il VwGO non disciplina l’esecuzione fra privati, ancor-
ché si tratti di rapporto che ben può venire in essere nell’ambito del processo amministrativo. A tal riguardo, debbono essere considerati nella loro veste di soggetti di diritto privato gli istituti di credito pubblici e lo Stato nella sua qualità di fisco, per i quali trovano applicazione le norme del libro ottavo del codice di procedura civile.
Parimenti, si applicano le corrispondenti norme del ZPO all’esecuzione di provvedimenti o transazioni riguardanti soggetti privati, nella parte in cui dispongano in ordine alle spese di lite(213).
Il § 167/2 VwGO individua, ulteriormente, il giudice dell’esecuzione nel tribunale amministrativo di primo grado, il quale esercita all’uopo le funzioni che, secondo il pro-
cesso civile, competerebbero alla pretura (Amtsgericht) ai sensi del § 764/1 ZPO. Le ragioni dell’allocazione di tale competenza funzionale in capo al giudice amministrativo, risiedono nell’unicità della giurisdizione amministrativa e si colgono nei §§ 169, 170 e 172 VwGO nella parte in cui si fa riferimento ora al presidente del tribunale ora al tribunale di giustizia amministrativa di prima istanza.
Sempre il comma 2 del § 167 VwGO reca, di seguito, una norma particolarmente
importante ai fini dell’argomento oggetto della presente trattazione, laddove, concretizzando la riserva contenuta nel primo comma, circa il rinvio al codice di rito in assenza di altra disciplina, esclude la provvisoria esecutorietà – tranne che per le spese – delle sentenze su azioni di impugnazione (Anfechtungsurteilen) e di adempimento (Verpflichtun-gsurteilen)(215). Si tratta, invero, di limitazione non trascurabile «poiché finisce per negare al ricorrente qualunque tutela in ordine all’esecuzione delle sentenze di primo grado che dispongano l’annullamento di un provvedimento amministrativo o impongano alla p.a. di emanare un atto amministrativo. Se a tali provvedimenti del giudice non fa seguito un’attività di esecuzione volontaria della p.a., non sono previsti strumenti di coazione diretta (e nemmeno indiretta, con riguardo alle sentenze di prime cure n.d.r.) nei confronti degli organi inadempienti, risultando inapplicabili le procedure di esecuzione fissate nel codice di procedura civile (ZPO)»(216).
In ultima analisi, per l’ipotesi dell’inadempimento degli obblighi di emettere atti o rendere comportamenti (perlomeno nei casi di revoca dell’esecuzione di un atto annullato ex § 13/2 primo alinea VwGO) (217), siano essi sanciti in sentenza o in un provvedimento cautelare, essendo escluso l’esercizio di poteri sostitutori da parte del giudice, «l’unico rimedio esecutivo opponibile alla resistenza dell’autorità è lo Zwangsgeld, l’astreinte per il mancato adempimento, ripetutamente comminabile ed applicabile attraverso esecuzioni
indefinitamente ripetibili anche d’ufficio»(218). È quanto stabilito dal § 172 VwGO, che costituisce a ben vedere una sorta di microsistema relativamente alle modalità di esecuzione dei provvedimenti giurisdizionali ivi menzionati – tutti a carattere ingiuntivo – rimanendo, tuttavia, fermi i generali presupposti dell’esecuzione, vale a dire: l’esecutività del titolo, che nei casi di cui ai §§ 113/1 primo alinea e 113/5 VwGO si ottiene con il passaggio in giudicato della sentenza (168/1 nr. 1 VwGO), la sussistenza della formula esecutiva di cui al § 171 VwGO ed infine l’intimazione ad eseguire la decisione.

### 2. Il modello compulsorio nell’esperienza tedesca: origini e natura dello Zwangsgeld come previsto dal § 172 VwGO
Il quadro sino ad ora tratteggiato, mostra un sistema che presenta le seguenti caratteristi-
che: 1) l’indubbia presenza di sentenze idonee a radicare obblighi specifici in capo
all’autorità soccombente e nei confronti del privato vittorioso; 2) la riserva in favore
dell’amministrazione dell’attività di adeguamento dello stato di fatto alle statuizioni con-
tenute nelle pronunce del g.a.; 3) la predisposizione di un meccanismo di coazione indi-
retta in risposta all’inosservanza dell’amministrazione all’obbligo di eseguire le decisioni
predette, a fronte dell’insussistenza di alcun istituto analogo al giudizio di ottemperanza, che consenta al giudice di surrogarsi all’autorità inadempiente per quanto riguarda
l’attività esecutiva(220).
Così recita il § 172 VwGO: «Se un’autorità, nei casi di cui al § 113, co. 1, secondo periodo, e co. 5, e del § 123, non ottempera all’obbligo impostole nella sentenza o nel provvedimento provvisorio, il tribunale di primo grado può, su richiesta, comminare con ordinanza nei suoi confronti un’ammenda fino ad Euro diecimila, previa assegnazione di un termine, applicarla dopo l’infruttuoso decorso del termine e portarla ad esecuzione d’ufficio.
L’ammenda può essere ripetutamente comminata, applicata e portata ad esecuzione»(221).
La norma fa espresso riferimento all’esecuzione (indiretta) di una sentenza di annullamento nella parte in cui contestualmente ingiunge all’amministrazione la revoca della già introdotta esecuzione del provvedimento caducato (§ 113/1 secondo alinea VwGO)
ovvero di adempimento dell’obbligo di emettere un certo atto o di provvedere nel rispet-
to della concezione giuridica del tribunale (§ 113/5 VwGO) o, infine, il rilascio di un provvedimento provvisorio a contenuto positivo (§ 123 VwGO).
Ebbene, laddove l’amministrazione, invece che darvi attuazione, traccheggi, perda tempo, manifesti la deliberata volontà di non darvi seguito, il legislatore tedesco, ha previsto con il § 172 VwGO, quale misura vincolante, finalizzata a neutralizzare l’inadempimento degli organi dell’amministrazione, la possibilità di minacciare, applicare e portare ad esecuzione d’ufficio, anche ripetutamente, una sanzione pecuniaria(222) nei confronti della p.a.
Né, almeno apparentemente, il sistema è in grado di offrire ulteriori efficaci strumenti volti a vincere tali resistenze. Rimedi indiretti, ulteriori e prodromici allo Zwangsgeld, ma rispetto ad esso decisamente meno impattanti e di valore per lo più simbolico, sono l’interpello dell’autorità gerarchicamente superiore rispetto a quella che dovrebbe eseguire la sentenza ovvero il ricorso all’opinione pubblica attraverso una petizione popolare o mediante il coinvolgimento della stampa al fine di sollecitare o quantomeno esercitare una pressione psicologica sull’amministrazione inottemperante(223).
Quanto al § 172 VwGO, mette conto osservare che il suo contenuto è rimasto immutato nel tempo, a partire dalla sua entrata in vigore con la legge del 21 gennaio 1960 istitutiva del codice di giustizia amministrativa(224). Sin dal progetto di legge governativo, la norma in parola ricalcava quella omologa presente nell’ordinamento processuale in materia di previdenza sociale (SGG) al § 201, anche nell’utilizzo dell’espressione "Erzwingungsstrafe”(225), sostituita poi con il definitivo lemma “Zwangsgeld”(226), quest’ultimo corrente in altra norma di analogo tenore, il § 154 della legge sul contenzioso tributario (FGO).